ཨེ་སོབ་ཀྱི་ལེགས་བཤད་གཏམ་རྒྱུད།
(གྷི་རེ་སི།)ཨེ་སོབ་ཀྱིས་བརྩམས།
གྲུ་ཆུང་གིས་བསྒྱུར།


ཇག་རྐུན་དང་ཁོའི་ཨ་མ།

ལུང་ཁུག་ཅིག་ཏུ་མཁར་གྲོང་ཆུང་ཆུང་ཞིག་ཡོད་པ་དེ་རུ་མ་བུ་
གཉིས་གནས་ཡོད། བྱིས་པ་དེ་ཆུང་དུས་ནས་ཨ་ཕ་ཚེ་ལས་འདས་
ཤིང་། ཤུལ་དུ་མ་བུ་གཉིས་ཀྱིས་གཅིག་ལ་གཅིག་བརྟེན་གྱིས་འཚོ་བ་
རོལ་བཞིན་ཡོད། དགའ་འོས་པ་ཞིག་ལ་ཕ་དེ་འདས་ཁར་མ་བུ་གཉིས
ལ་ཤུལ་བཞག་རྒྱུ་ནོར་འགའ་བཞག་ཡོད་པས་མ་བུ་གཉིས་ཀྱིས་དེར་
བརྟེན་ནས་འཚོ་བ་སྐྱེལ་བཞིན་ཡོད།
ཉིན་ཞིག་ལ། བྱིས་པ་དེ་སློབ་གྲྭ་གྲོལ་ནས་ཁྱིམ་ལ་ཐོན་དུས། ཁོ་
ཧ་ཅང་འཚབ་ཅིང་། ཁྱིམ་ལ་ཐོན་མ་ཐག་ཏུ་སྒོ་ལ་ཟྭ་བརྒྱབ། ཨ་མས་
རང་གི་བུ་དེ་འདྲ་འཚབ་ཀྱིན་པ་ཞིག་སྔར་གཏན་ནས་མཐོང་མྱོང་མེད།
དེ་ནས་མོས “ཨ་མའི་གཅེས་ཕྲུག ཁྱོད་དེ་རིང་འདི་འདྲ་འཚབ་དོན་
ཅི་ཡིན། དོན་དག་ཅི་བྱུང་སོང་།” ཞེས་དྲིས།
བྱིས་པ་དེས་ཨ་མའི་གདོང་ལ་ལྟ་མ་ཕོད་པར་མགོ་བོ་བསྒུར་
ནས “ཨ་མ། ངས་སློབ་གྲྭ་ནས་རང་གི་གྲལ་མཚེས་ལ་ཡི་གེ་འབྲི་
སའི་པང་ལེབ་ཧ་ཅང་སྙིང་རྗེ་བོ་ཞིག་ཡོད་པ་དེ་མཐོང་བས། ང་རང་ཧ་
ཅང་ཡིད་སྨོན་སྐྱེས་ཤིང་རང་ལ་ཐོབ་འདོད་དེ། སློབ་གྲྭ་གྲོལ་རྗེས། སློབ་
གྲོགས་དེས་མཉམ་བཞག་མེད་པའི་སྐབས་དང་བསྟུན་ནས་པང་ལེབ་
དེ་རང་གི་དཔེ་ཁུག་ཏུ་བཅུག་ནས་ཁྱིམ་ལ་ཁྱེར། ངས་འདི་གཞན་གྱི་
དངོས་པོ་རྐུ་བ་ཡིན་པ་ཤེས་ལ་འདི་ལྟར་བསྒྲུབ་མི་རུང་བའང་ཤེས།
འོན་ཀྱང་། ངས་པང་ལེབ་དེ་བློར་བབས་པས།འདི་འདྲ་མི་བྱེད་ཐབས་
མེད་བྱུང་།” ཞེས་རྡབ་རྡིབ་ངང་བཤད།
ཨ་མས་བུའི་བཤད་མཚམས་བཅད་དེ “གཅེས་ཕྲུག འདི་དངོས་
པོ་རྐུ་བ་རེད་ཅེས་སུས་བཤད་སོང་། འདི་ལ་མི་འགྲིག་རྒྱུ་ཅི་ཡོད། ཁྱོད་
ཀྱི་སློབ་གྲོགས་དེས་ཤེས་མེད་པ་མིན་ནམ། རང་གིས་བློར་འབབ་
ན་ཁྱིམ་ལ་ཁྱེར་ཤོག མགྱོགས་པོར་ཨ་མ་ལ་སྟོན་དང་། ཨ་མས་
ཁྱོད་ཀྱིས་ཁྱེར་ཡོང་བའི་ཡི་གེ་འབྲི་སའི་པང་ལེབ་དེ་ཡག་མིན་ཅིག་
བལྟ།” ཞེས་བཤད།
བུ་ཆུང་དེས་ཨ་མས་རང་ལ་སྐྱོན་བརྗོད་མི་བྱེད་པར་མ་ཟད། ད་
དུང་ཧ་ཅང་དགའ་ཡོད་པ་མཐོང་བས། ཡིད་སེམས་སྤྲོ་བས་ཁེངས
སོང་། དེ་ནས་ཁོས་བརྐུས་དངོས་དེ་དཔེ་ཁུག་ལས་ཕྱིར་བླངས། ཨ་
མས་དེར་བལྟས་རྗེས་ཁོ་ལ་ད་དུང “བུ་ཆུང་དགའ་བོ། ད་ནི་ཁྱོད་ལ་
ཡི་གེ་འབྲི་སའི་པང་ལེབ་ཡག་པོ་ཞིག་ཐོབ་སོང་བས་བསམ་དོན་ཡིད་
བཞིན་གྲུབ་སོང་བ་མིན་ནམ།” ཞེས་བསྟོད་བསྔགས་བྱས།
བུ་ཆུང་གིས་ཨ་མ་ལ “ཁྱེད་རང་ཁོང་ཁྲོ་མི་ལངས་སམ། ང་ལ་
ལེ་བདའ་མི་བྱེད་དོན་ཅི་ཡིན། བརྐུས་བྱེད་པ་དེར་ནོར་འཆུག་མེད་
དམ།,ཞེས་དྲིས་པར། ཨ་མས ་“ང་ཁོང་ཁྲོ་ལངས་དགོས་དོན་ཅི་
ཡོད། ཁྱོད་ལ་ཡི་གེ་འབྲི་སའི་པང་ལེབ་ཡག་པོ་ཞིག་ཐོབ་པར་ཨ་མ་
ཧ་ཅང་དགའ། ངས་ཁྱོད་ལ་ལེ་བདའ་བྱེད་དགོས་དོན་ཅི་ཡོད། གཅེས་
ཕྲུག འདང་མང་བོ་མ་བརྒྱགས། ད་མཉམ་དུ་ཟ་མ་ཟ་རུ་འགྲོ།” ཞེས་
བཤད་རྗེས། ཨ་མས་བུ་ཆུང་ཁྲིད་ནས་ཟ་མ་ཟ་རུ་བུད་སོང་། དེ་ནས་
བཟུང་སུས་ཀྱང་དོན་དག་དེ་གླེང་མ་མྱོང་བ་རེད།
གཟའ་འཁོར་གཅིག་འདས་རྗེས། བུ་ཆུང་དེས་ཕྱི་ནས་ཡང་སྟོད་
ལྭ་ཞིག་ཁྱེར་ཡོང་། ཁོས་ང་རྒྱལ་དང་བཅས་ལྭ་དེ་ཡར་བཀྱགས་ནས་
ཨ་མ་ལ “ཨ་མ། འདི་ནི་ངས་ཁྱེད་ལ་བརྩི་བཀུར་མཚོན་བྱེད་ཅིག་
ཡིན།ཁྱོད་ཀྱིས་ལུས་ལ་རན་མིན་ལྟོས་དང་། ལྭ་འདི་གཞན་གྱིས་ཕྱི་རུ་
སྐམ་ཡོད་དུས། ངས་ཡོང་ཞོར་དུ་ཁྱེར་ཡོང་བ་ཡིན།” ཞེས་བཤད།
ཨ་མས་བུ་ཆུང་གིས་ཁྱེར་ཡོང་བའི་སྟོད་ལྭ་དེ་གྱོན་ཞིང་། ཆེ་ཆུང་
ཚད་དང་རན་པ་ཡིན་པས་ཧ་ཅང་དགའ་བར་གྱུར་ཏེ་བུ་ཆུང་ལ “བུ་
ཆུང་དགའ་བོ། ཁྱོད་ངོ་མ་ངར་བ་ཞིག་ཡིན་པར་མ་ཟད་ལ་རྒྱ་ཅན་
ཞིག་ཀྱང་རེད། ཨ་མ་ཧ་ཅང་དགའ་ཡོད། རྗེས་ཕྱོགས་ཁྱོད་ཀྱིས་ད་
དུང་ལྭ་བ་འགའ་ཁྱེར་ཤོག” ཅེས་བཤད་རྗེས་བུ་ཆུང་པང་ལ་བཟུང་སྟེ་
བརྩེ་བའི་འོ་ཞིག་བྱིན།
འདི་ལྟར་ཉི་མ་རེ་རེ་བཞིན་འདས་ཏེ། བུ་ཆུང་དེའང་རིམ་བཞིན་
ནར་སོན་ཞིང་། ཆུང་ཆུང་བརྐུས་ནས་གོམས་པར་གྱུར་རྗེས། མཐའ་
མཇུག་བུ་ཆུང་དེ་ཀུན་ན་གྲགས་པའི་ཇག་རྐུན་ཆེན་མོ་ཞིག་ཏུ་གྱུར།
ཨ་མས་ངན་སྐུལ་དང་རྒྱ་ཡན་དུ་བཏང་བའི་འོག་ཁོས་མི་བསྒྲུབ་པའི
བྱ་ངན་དོན་ངན་ཅི་ཡང་མེད་པར་གྱུར།
ཇག་རྐུན་དེའི་སྙིང་སྟོབས་ཇེ་ཆེ་ནས་ཇེ་ཆེ་ཡིན་ཞིང་། ཁོས་རྐུ་
མི་ཕོད་པ་གཅིག་ཀྱང་མེད་ལ་འཕྲོག་མི་ཕོད་པའང་གཅིག་ཀྱང་མེད།
ཆེས་མཐའ་ཁོས་ས་དེའི་རྒྱལ་བོའི་བང་མཛོད་ཀྱི་གསེར་མཇུག
བརྐུས་པ་རེད། ཐེངས་དེར་སྟབས་མ་ལེགས་པར་ཁོ་འཛིན་བཟུང་བྱས་
ཏེ་སྲོག་ཆད་བཅད།
སྲོག་གཅོད་པའི་ཉིན། ཇག་རྐུན་དེ་གསོད་རར་འགྲོ་བའི་ལམ་
བར་དུ། ཁོས་སྐད་ཆེན་པོས་ངུ་འབོད་བྱེད་བཞིན་པའི་བར་རང་གི་ཨ་
མ་མཐོང་། ཁྲིམས་དཔོན་གྱིས་གནས་ཚུལ་དེ་མཐོང་རྗེས་ཇག་རྐུན་
ལ་འཆི་ཁར་རེ་བ་ཅི་ཞིག་ཡོད་མིན་དྲིས་པ་ན། ཇག་རྐུན་གྱིས “ངས་
རང་གི་ཨ་མ་ལ་ཚིག་འགའ་བཤད་བསམ།” ཞེས་བཤད། ཁྲིམས་
དཔོན་འཐད་པ་བྱུང་སྟེ་ཨ་མ་དེ་མདུན་དུ་བོས། ཨ་མས་མྱུར་དུ་རང་
གི་རྣ་ཅོག་བུ་ཡི་ཁ་ལ་གཏད་པར། བུས་ཚིག་གཅིག་ཀྱང་མ་བཤད་
པར་ཞེ་སྡང་གིས་ཨ་མའི་རྣ་ཅོག་ལ་སོ་བཏབ་སྟེ “ངའི་ཡོད་ཚད་
བརླག་མཁན་དེ་ཁྱོད་ཡིན། ངས་ཡི་གེ་འབྲི་བྱེད་ཀྱི་པང་ལེབ་བརྐུས་
ཡོང་དུས། གལ་ཏེ་ཁྱོད་ཀྱིས་ང་ལ་བཀག་འགོག་དང་གཅར་རྡུང་ནན་
མོ་ཞིག་བཏང་ནས་རྗེས་སུ་ང་ལ་དེ་འདྲ་བསྒྲུབ་ཏུ་བཅུག་མེད་ཚེ། ངས་
ཀྱང་མུ་མཐུད་ནས་འདི་འདྲ་བསྒྲུབས་མི་སྲིད། ཁྱོད་ཀྱིས་དེ་འདྲ་མ་
བྱས་པས། ང་ལམ་འདིར་ཞུགས་པ་ཇེ་ཟབ་དང་ཇེ་རིང་དུ་གྱུར། གལ་
ཏེ་སྐབས་དེར་ཁྱེད་ཀྱིས་ང་ལ་ངན་སྐུལ་དང་རྒྱ་ཡན་དུ་བཏང་མེད་ཚེ།
ང་དེ་རིང་གི་ཚད་འདི་འདྲ་ཞིག་ལ་ཐོན་མི་སྲིད། ད་ནི་ང་སེམས་གཏིང་
ནས་ཁྱོད་ལ་སྡང་བར་གྱུར།” ཞེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། བྱིས་པ་ནར་སོན་པའི་
སྐབས་སུ། ཁྱིམ་བདག་གིས་ངེས་པར་དུ་བྱིས་པ་ལ་ཡང་དག་གི་སྣེ་
ཁྲིད་བྱ་དགོས་པ་དང་། ཁྱིམ་ཚང་སློབ་གསོ་ནི་ཆེས་གལ་ཆེ་བ་ཡིན་
ལ། ཕ་མ་ནི་ཕྲུ་གུའི་དགེ་རྒན་དང་པོ་ཡིན་པས། བྱིས་པ་ལ་མིག་དཔེ་
བཟང་བོར་སྟོན་དགོས། བྱ་ངན་ཕྲན་ཚེགས་ལ་སྐྱོན་བརྗོད་མ་བྱས་ཚེ།
གྱོང་གུད་ཆེན་པོར་འགྱུར་ངེས་པའི་གནས་ལུགས་དེའོ།།
ཁྭ་ཏ་དང་ཕུག་རོན།
གནའ་སྔ་མོ་ཞིག་ལ། ཞིང་བ་ཞིག་ཕུག་རོན་གསོ་བར་ཧ་ཅང་
དགའ་བ་རེད། ཁོས་རང་ཁྱིམ་གྱི་ལ་ཁ་རུ་ཕུག་རོན་གྱི་ཚང་མལ་ཞིག་
བཟོས་ཤིང་། དེ་ལ་གཙང་སྦྲ་བྱས་པ་ཧ་ཅང་གྲལ་དག་ལ་དྲོ་སྐྱིད་ལྡན།
ཁོའི་ཕུག་རོན་དག་ཚང་མལ་དེ་རུ་དགའ་སྤྲོས་ཁེངས་འདུག་པར་མ་
ཟད། ཞིང་བ་དེས་རྒྱུན་དུ་ཁོ་ཚོ་ལ་ཆེས་བཟང་བའི་གཟན་ཆས་སྟེར།
ཕུག་རོན་དག་ཀྱང་ཁོའི་བདག་སྐྱོང་བཟང་བོའི་འོག་འཚར་ལོངས་
ཡག་པོ་བྱུང་།
ཕུག་རོན་གྱི་ཚང་མལ་དང་ཐག་མི་རིང་བའི་ས་རུ་སྡོང་རྒན་ཞིག་
ཡོད་ལ། དེའི་སྟེང་དུ་ཁྭ་ཏ་འགའི་ཚང་བཅས་ཡོད། ཆཚང་དེ་ནི་ཧ་ཅང་
ཐབས་རྡུགས་ཤིག་ཡིན་པས་ཆར་རླུང་མི་ཁོག་པ་རེད། དགུན་དུས་
སུ་རུས་རྐང་ལ་ཟུག་པའི་གྲང་རླུང་ལ་བཟོད་བསྲན་དང་། དབྱར་དུས་
སུའང་ཚ་གདུག་གི་ཉི་འོད་འོག་ཏུ་འདུག་དགོས་ལ། ད་དུང་ཉིན་རེར་
དཀའ་སྡུག་མྱོང་བཞིན་ལ་ལུང་ནས་རྒུམ་བུ་བཙལ་དགོས། དེ་ལྟར་
འཚོ་བ་རོལ་དགོས་པས། ཁོ་ཚོའི་གནས་བབ་དེ་ཕུག་རོན་དག་དང་
བསྡུར་ཚེ་གནམ་སའི་ཁྱད་པར་ཡོད་པ་རེད།
ཁྭ་ཏ་ཞིག་ཟ་འཐུང་ལ་སེམས་ཁུར་མེད་ཅིང་བདེ་སྐྱིད་ཀྱི་འཚོ་བ་
རོལ་བཞིན་པའི་ཕུག་རོན་དག་ལ་ཡིད་སྨོན་སྐྱེས་ཏེ། ཁོས་ནངས་ཟས་
ཡོད་ཚེ་དགོང་ཟས་མེད་པའི་དཀའ་སྡུག་གི་འཚོ་བ་རོལ་མ་འདོད་
པར་ཐབས་ཤིག་འཐེན་ཏེ། རང་ཉིད་ཀྱང་ཕུག་རོན་དག་གི་གྲས་སུ་
འགྲོ་དགོས་སྙམ། ཁོས་ཚོན་རྩི་དཀར་པོ་ཞིག་བཙལ་ཡོང་སྟེ་རང་གི་
ལུས་ཡོངས་སུ་བྱུགས་པས། སྒྲོ་སྤུ་རེ་རེ་བཞིན་དཀར་པོར་གྱུར་བ་
རེད། ཉིན་ཞིག་གི་མཚན་མོར། ཁོས་ཞིང་བས་མཉམ་བཞག་མེད་པའི་
གླགས་དང་བསྟུན་ནས། འཇབ་སྟེ་ཕུག་རོན་དག་གི་གྲས་སུ་བསྲེས་པ
དང་། ཚང་མའི་ཁ་དོག་ཧ་ཅང་འདྲ་བས། ཕུག་རོན་གཅིག་གིས་ཀྱང་
ཁོ་ལ་མཉམ་མ་བཞག ཁྭ་ཏ་དེ་གཟབ་ནན་གྱིས་ཕུག་རོན་གྱི་ཚང་དུ་
བསྡད་དེ། སྐད་སྒྲ་ཅི་ཡང་མི་འབྱིན་པ་རེད། རྒྱུ་མཚན་ནི་ཁོས་རང་གི་
སྐད་ངོ་མ་གྲགས་ཚེ་གཞན་གྱིས་ངེས་པར་ཤེས་འགྲོ་ལ། གལ་ཏེ་དོན་
དག་ལྷང་ལ་བུད་ཚེ། རང་གིས་བདེ་སྐྱིད་ཀྱི་འཚོ་བ་རོལ་མི་ཐུབ་པར
དོགས་པ་རེད། དེ་བས་ཁོས་ཕུག་རོན་དག་གིས་རང་ལ་དོགས་པ་ཟ་
བའི་བྱ་བ་གང་ཡང་མི་འབྱུང་བར་མཉམ་འཇོག་བྱེད། དེ་ལྟར་ཁོས་
རྒྱུན་དུ་ཞིང་བས་ཁོ་ལ་བྱིན་པའི་རྒུམ་བུ་ཟོས་ཤིང་། དྲོ་སྐྱིད་ལྡན་པའི་
ཚང་དུ་བསྡད་དེ་ཧ་ཅང་བདེ་ཞིང་སྐྱིད་དོ།།
ཉིན་ནི་རེ་རེ་བཞིན་འདས་ལ། ཁྭ་ཏ་དེ་ཕུག་རོན་གྱི་ཚང་དུ་ཧ་
ཅང་སྐྱིད་པས། ཁོ་ང་རྒྱལ་གྱིས་རང་གཟུགས་བརྗེད་དེ། ཞིང་བས་རྒུམ་
བུ་སྟེར་སྐབས “ཀཱ” ཞེས་གྲགས་པར། ཞིང་བས་དེར་གསལ་བོར་
བལྟས་པ་ན། མྱུར་དུ་ངོས་ཟིན་ཞིང་། དེ་ནི་ཕུག་རོན་རྩ་བ་ནས་མ་
ཡིན་པར་ཁྭ་ཏ་ཞིག་ཡིན་པ་ཤེས། དེ་བས་ཞིང་བས་ཁྭ་ཏ་དེ་ཕུག་རོན་
གྱི་ཚང་ནས་བླངས་ཏེ་ཕྱིར་གཡུག་པ་རེད།
རང་གི་མཚང་བརྟོལ་རྗེས་ཁྭ་ཏ་དེ་ཕྱིར་རང་ཉིད་ཀྱི་ཚང་དུ་མི་
འགྲོ་ཐབས་མེད་དུ་གྱུར། འོན་ཀྱང་། ཁོའི་སྒྲོ་མདངས་སྔོན་ཆད་དང་
མི་འདྲ་བས། ཁོའི་གྲོགས་པོ་སུས་ཀྱང་ཁོ་ཁས་མི་ལེན་ལ་ཚང་ནང་དུ་
གོམ་གང་ཡང་སྤོ་རུ་མ་བཅུག་པར་ཕྱིར་ཕུད་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ང་ཚོ་ནམ་ཡང་རང་ལ་
ཡོད་པའི་བྱ་དངོས་ལ་ཡིད་ཚིམས་འོས་ཤིང་། གལ་ཏེ་ཧམ་པ་ཆེ་དྲགས་
ན་མཐར་ཅི་ཡང་ཐོབ་མི་ཐུབ་པའི་གནས་ལུགས་དེའོ།།
གཡོག་མོ་དང་ཝེ་ཎ་སི།
རོམ་གྲོང་ཁྱེར་དུ་ཚོང་བ་ཕྱུག་པོ་ཞིག་ཡོད། ཁོ་ལ་གྲོང་གསེབ་
ཏུ་གུང་གསེང་གཏོང་སྤྱད་ཀྱི་གཞིས་མིན་སྤྲོ་ཁང་ཞིག་དང་མཛེས་
སྡུག་གི་ར་སྐོར་ཆེན་པོ་ཞིག་ཡོད་པ་རེད། ཁོས་དེར་ཞིང་བ་མང་བོ་
ཞིག་གླས་ཏེ་ར་སྐོར་ནང་དུ་ངལ་རྩོལ་བྱེད་དུ་འཇུག་པ་དང་། ད་དུང་
གཡོག་པོ་མང་བོ་ཞིག་གླས་ཏེ་གཞིས་མིན་སྤྲོ་ཁང་དེ་རུ་ལས་ཀ་བྱེད་
དུ་བཅུག་ཡོད། གཟའ་རེའི་གཟའ་མཇུག་དང་ཚ་གདུག་ཆེ་བའི་དབྱར་
ཁར། ཚོང་བ་དེས་རང་གི་ཁྱིམ་མི་དག་ཁྲིད་དེ་གྲོང་གསེབ་ཀྱི་གཞིས་
མིན་སྤྲོ་ཁང་དེར་ཡོང་ནས་གུང་གསེང་གཏོང་བ་རེད།
ཁོ་ཚོས་དེ་རུ་འཚོ་བ་ཧ་ཅང་སྐྱིད་པོ་རོལ་པ་དང་། གཞིས་མིན་སྤྲོ་
ཁང་དེའི་གཡོག་མོ་ཞིག་རང་གི་བདག་པོ་ལ་དགའ་སྟེ། མོས་བདག་
པོ་ལ་ཉེ་བར་བཅར་ཆེད་ཁོའི་གུང་གསེང་གི་འཚོ་བ་དག་བཀོད་སྒྲིག་
བྱས་པ་ཧ་ཅང་གོ་རིམ་ལྡན་ཞིང་རྣམ་པ་སྣ་ཚོགས་ཡིན་པ་རེད། ད་
དུང་གཡོག་མོས་གཞིས་མིན་སྤྲོ་ཁང་དེར་གཙང་སྦྲ་བྱས་པ་ཧ་ཅང་
བཟང་བས་རྡུལ་ཙམ་ཡང་མཐོང་རྒྱུ་མེད། རིམ་བཞིན་གཡོག་མོ་དེར་
བདག་པོའི་གཟེངས་བསྟོད་ཐོབ་པས། མོ་ཧ་ཅང་དགའ་བར་གྱུར།
འོན་ཀྱང་། ཚོང་བ་ཕྱུག་པོ་དེ་མོ་ལ་སྤྲོ་བ་སྤུ་ཙམ་ཡང་མེད་པ་
རེད། རྒྱུ་མཚན་ནི་གཡོག་མོ་དེས་དཀའ་སྤྱད་འབད་བརྩོན་བྱེད་ན་
ཡང་། མོའི་སྐྱེས་གཟུགས་ཧ་ཅང་མི་སྡུག་པར་མ་ཟད་ཕྲག་དོག་ཀྱང་
ཆེ༑ མོས་བདག་མོ་ཡག་མ་དེར་ཕྲག་དོག་བྱས་ཏེ།རྒྱུན་དུ་བདག་མོས་
ཅི་ཡང་ལས་མི་ཤེས་ཀྱང་མོའི་སྐྱེས་གཟུགས་མཛེས་པས་བདག་པོའི་
བརྩེ་བ་དང་སྲུང་སྐྱོབ་ཐོབ། ངས་ཅི་ཡང་ལས་ཤེས། འོན་ཀྱང་། སྐྱེས་
གཟུགས་བཙོག་པས་བདག་པོས་ལྟ་ཙམ་ཡང་མི་བྱེད་བསམས་ནས།
རང་ཉིད་མཛེས་མ་ཞིག་ཏུ་སྒྱུར་རྒྱུར་ཐག་བཅད། དེ་བས། གཡོག་མོས་
རང་གི་གླ་ཆ་ཡོད་ཚད་ཡག་དོད་རྒྱུའི་སྟེང་ལ་བཀོལ་བ་སྟེ། མོས་ལྭ་
ཆེས་མཛེས་པ་ཉོས་ཏེ་གྱོན་ཞིང་། མགོ་རྒྱན་ཆེས་མཛེས་པ་བཏགས།
ད་དུང་སྒོར་མོ་འགའ་བཀོལ་ནས་ལྷ་མོ་ཝེ་ཎ་སི་ལ་མཆོད་རྫས་ཉོས་
ཤིང་། རང་ཉིད་བདག་མོ་བཞིན་མཛེས་པར་གྱུར་ཏེ་བདག་པོ་རང་ལ་
དགའ་བར་འགྱུར་རྒྱུར་གསོལ་འདེབས་བྱས། གཡོག་མོ་དེས་ཉིན་
རེའི་མཚན་མོར་དེ་ལྟར་གསོལ་བ་བཏབ་སྟེ། མཚམས་ཆད་མ་མྱོང་ལ།
ནམ་ཞིག་རང་གི་རེ་འདུན་དེ་མངོན་འགྱུར་འབྱུང་རྒྱུར་རེ་བས་ཁེངས་
ཡོད།
ཉིན་ཞིག་གི་མཚན་མོར། གཡོག་མོ་དེས་རྨི་ལམ་དུ་ལྷ་མོ་ཝེ་ཎ་
སི་མཐོང་ཞིང་། དེས་མོ་ལ “ཁྱོད་ཀྱིས་ང་ལ་མཆོད་པ་ཇི་འདྲ་ཕུལ་
ཡང་། ངས་ཁྱོད་ལ་མཛེས་སྡུག་གི་ཞལ་རས་སྦྱིན་མི་ཐུབ་པར་མ་ཟད།
ང་རང་ཕྱིའི་མཛེས་པ་དེ་གཙུག་ཏུ་འཛིན་མཁན་དག་ལ་ལྷག་ཏུ་སྐྱུག་
བྲོ་ལ། ད་དུང་རང་ཉིད་ནི་ཕྱི་མཛེས་པ་ལྷ་མོ་འདྲ་སྙམ་པའི་མི་དེ་དག་
ལ་ཧ་ཅང་སུན།" ཞེས་བཤད།
གཡོག་མོ་གཉིད་ལས་སད་དེ། མོས་མིའི་མཛེས་པ་ནི་ཕྱི་ལ་ཡག་
དོད་པས་ད་གཟོད་ཐོབ་ཐུབ་པ་ཞིག་མིན་པར། ཆེས་གལ་ཆེ་བ་ནི་
མཛེས་སྡུག་ཡིད་འོང་གི་སེམས་ཤིག་གཙོ་བ་རྟོགས་སོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མ་རབས་ཐ་ཤལ་གྱི་
ཐབས་ལ་བརྟེན་ནས་རང་གི་དམིགས་འདུན་ཡོངས་གྲུབ་བྱས་པའི་
མིས། ང་རྒྱལ་བྱེད་རིན་མེད་པར། རང་གི་སྔར་ཡོད་ངོ་གདོང་བརྗེད་མི
རུང་། རྒྱུ་མཚན་ནི་རྫུན་གཏམ་ལ་ཡུན་མི་རིང་བར་ནམ་ཞིག་མཚང་
བརྟོལ་བར་འགྱུར་བས། ཡིད་འོང་གི་སེམས་ཤིག་ལྡན་ཚེ། ད་གཟོད་
གཞན་གྱི་བརྩི་བཀུར་ཐོབ་པའི་གནས་ལུགས་དེའོ།།
གསར་བུ་དང་བུ་མོ་མཛེས་མ།
ཡུལ་སྐོར་ལྗོངས་རྒྱུའི་ཁུལ་ཞིག་ཏུ་ན་གཞོན་གསར་བུ་ཞིག་
གིས་བུ་མོ་མཛེས་མ་ཞིག་མཐོང་སྟེ། དེའི་རྗེས་བསྙེགས་ནས་དུས་
ཡུན་རིང་བོ་ཞིག་གི་ལམ་དུ་ཐོན། མཐར་བུ་མོ་དེ་ཁོང་ཁྲོ་ལངས་ནས་
མ་བཟོད་པར་ཁ་ཕྱིར་འཁོར་ནས “ཁྱོད་ཅིའི་ཕྱིར་ངའི་རྗེས་དེད་པ་
ཡིན།” ཞེས་དྲིས་པར། གསར་བུ་དེས་བློ་སེམས་རྩེ་གཅིག་གིས་མོ་
ལ “ཁྱོད་ནི་ངས་ཚེ་འདིར་མཐོང་མྱོང་བའི་ཆེས་མཛེས་པའི་བུ་མོ་
དེ་ཡིན་པས། ཁྱོད་ཀྱིས་ངའི་རེ་བ་དང་ལེན་བྱས་ཏེ་ངའི་མཛའ་མོ་བྱ་
རོགས།” ཞེས་བཤད།
བུ་མོ་མཛེས་མ་དེས་ཁོ་ལ “ཁྱོད་ད་མྱུར་དུ་ཁ་ཕྱིར་འཁོར་
ནས་ལྟོས་དང་ངའི་ནུ་མོ་སླེབས་བྱུང༌། མོ་ང་ལས་ཀྱང་ཧ་ཅང་
མཛེས།” ཞེས་ལབ་པ་ན་གསར་བུ་དེས་དེ་མ་ཐག་ཁ་ཕྱིར་འཁོར་
ནས་བལྟས་ཤིང་། མིག་ལམ་དུ་མཐོང་བ་ནི་སྤྱིར་བཏང་གི་བུད་མེད་
ཏག་ཏག་ཡིན་པ་རེད།
“ཁྱོད་ཀྱིས་ང་ལ་རྫུན་བཤད་དོན་ཅི་ཡིན།” ཞེས་གསར་བུ་
དེས་ཐེ་ཚོམ་ངང་དྲིས་པར། བུ་མོས “དོན་དངོས་སུ་ཁྱོད་ཀྱིས་ང་
ལ་རྫུན་ལབ་ཀྱིན་ཡོད་དེ། གལ་ཏེ་ཁྱོད་ངོ་མར་ང་ལ་དགའ་བ་ཡིན་
ན༑ ཅིའི་ཕྱིར་ད་དུང་ཁ་ཕྱིར་འཁོར་ནས་བལྟས་པ་ཡིན་ནམ།” ཞེས་
བཤད་རྗེས་གོམ་པ་མགྱོགས་པོར་བསྒྱུར་ནས་བུད་སོང་།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་རྣམས་ཀྱིས་ནམ་རྒྱུན་
བྱ་དངོས་གང་ཞིག་རང་ལ་དབང་དུས་དེར་གཅེས་འཛིན་མི་བྱེད་། དེ་ནི་
གཞན་མ་ཟད་རང་ཉིད་ལ་མཚོན་ནའང་གནོད་པ་དང་གྱོང་གུད་ཚབ་
ཆེན་ཞིག་ཡིན་ཏེ། འཚོ་བ་དེ་བཞིན་ཡིན་ལ། མི་ཚེའང་དེ་བཞིན་ཡིན་
པས། རང་གི་དམིགས་ཡུལ་དེར་བློ་མང་ན། ཁྱེད་ཀྱི་ཡོད་ཚད་ངལ་བ་
འབྲས་མེད་དུ་འགྱུར་རྒྱུ་ལས་མ་འདས་པའི་གནས་ལུགས་དེའོ།།
གསེར་གྱི་སེང་གེ་རྙེད་པའི་མི།
གནའ་སྔ་མོ་ཞིག་ལ། རྒྱལ་ཁབ་ཧ་ཅང་ཆུང་ཆུང་ཞིག་ཡོད། དེ་
ཆུང་ན་ཡང་ཤིན་ཏུ་ཕྱུག་པའི་རྒྱལ་ཁབ་ཅིག་ཡིན། རྒྱལ་ཁབ་འདིར་
མི་ཕྱུག་པོ་ཧ་ཅང་མང་ལ། དེའི་ནང་གི་ཕྱུག་པོ་གཅིག་སྙིང་སྟོབས་ཧ་
ཅང་ཆུང་ཡང་བརྣབ་སེམས་དེ་ལས་ཆེ། ཁོ་ནམ་ཡང་ཉེན་ཁ་བརྒྱུད་
རྒྱུར་སྐྲག་པ་ལས་མ་བརྩོན་པར་ཐོབ་པའི་རྒྱུ་དངོས་ལ་རེ་ལྟོས་བྱེད། དེ་
བས་གྲོགས་པོ་ཚང་མ་ཁོ་ལ་མི་དགའ་བ་རེད།
ཉིན་ཞིག་ལ། སྟབས་ལེགས་པས་ཁོས་བྲག་ཕུག་ཅིག་ཏུ་གསེར་
གྱི་སེང་གེ་ཞིག་རྙེད་དེ་དགའ་བས་མྱོས་ཤིང་། སྐབས་དེར། ཁོས་ཅི་བྱ་
དགོས་པའང་མ་ཤེས།
ཕྱུག་པོ་དེས་གསེར་གྱི་སེང་གེ་དེ་ལག་ཏུ་བཟུང་ནས་སེམས་ཁུར་
གྱི་མགོ་བརྩམས་བྱུང་། ཏག་ཏག་སྔོན་གྱི་སྤྲོ་བ་ཆེན་པོ་དེ་གར་སོང་ཆ་
མེད་དུ་གྱུར།
ཕྱུག་པོས་གསེར་གྱི་སེང་གེ་དེར་ལྟ་བཞིན “དོན་དངོས་སུ་ཅི་
བྱུང་བའང་མི་ཤེས། ངས་ཇི་ལྟར་བྱ་དགོས་པའང་མི་ཤེས། འདི་ཚང་མ་
ང་ལ་དབང་བ་ཡིན་ནམ། འདི་ནི་དངོས་གནས་གནམ་རྒན་མས་ང་ལ་
གཟིགས་སྐྱོང་གནང་བ་ཡིན་ནམ། འོན་ཀྱང་། གནམ་རྒན་མས་ཅིའི་
ཕྱིར་ང་གཅིག་པུ་ལ་གཟིགས་སྐྱོང་གནང་བ་ཡིན། དོན་ངོ་མར་ངས་
དངོས་པོ་འདི་ཁྱེར་རུང་ངམ་མི་རུང་། ངས་རང་ཉིད་སྐྲག་ཤོར་རྒྱུ་དགའ་
ཞིག་ཡིན་པ་ཤེས་མོད། འོན་ཀྱང་། ད་ཐེངས་ཀྱི་ལས་སྐལ་འདིས་ང་ལ་
འཇིགས་སྣང་སྟེར། གསེར་གྱི་སེང་གེ་འདི་ནི་ལྷས་གསར་གཏོད་བྱས་
པ་ཡིན་ནམ། ང་ནི་གསེར་ལ་དགའ་བའི་མི་ཞིག་ཡིན་ཡང་། གསེར་
གྱི་སེང་གེ་ལ་ཧ་ཅང་སྐྲག ངས་རང་གི་སེམས་སུ་རང་ཉིད་འབོད་
པའི་སྒྲ་ཞིག་ཐོས་ཐུབ་པར། དེས་ང་ལ་གསེར་གྱི་སེང་གེ་འདི་ཁྱེར་
སོང་ཟེར། འོན་ཀྱང་། ངའི་སྡར་མའི་གཤིས་རྒྱུད་ཀྱིས་ངས་འདི་ལྟར་
བྱེད་པར་བཀག་འགོག་བྱེད་ཀྱིན་འདུག ད་ལྟ་ང་རང་དངོས་གནས་
འགལ་ཟླའི་སེམས་ཁམས་ཤིག་གིས་བཅིངས་འདུག ངས་ནམ་རྒྱུན་
ལས་སྐལ་བཟང་བོ་དག་རང་གཅིག་པུའི་མགོར་འབབ་པར་རེ་ཡོད།
ད་ལྟ་ལས་སྐལ་བཟང་བོ་རེག་ཀྱང་ང་རང་འཁུམས་ནས་དང་ལེན་བྱེད་
མི་ཐུབ་པར་འདུག འདི་ནི་དངོས་གནས་འཇིག་རྟེན་དུ་དཀོན་པའི་
ནོར་བུ་ཞིག་གནམ་རྒན་མས་ང་ལ་གནང་ནི་རེད། འོན་ཀྱང་། ནོར་
བུ་འདིས་ང་ལ་དགའ་སྤྲོ་གཏན་ནས་སྟེར་མི་ཐུབ། ངས་འདི་ལྟར་དོན་
མེད་དུ་ལྷ་ཡི་དངོས་གྲུབ་བླངས་ན། རང་ལ་རྣམ་སྨིན་འཁོར་བར་སྐྲག
ཨ༑ ད་ལྟ་ངས་ཇི་ལྟར་བྱ་དགོས། སུ་ཞིག་གིས་ང་ལ་མཛུབ་སྟོན་ཞིག་
བྱེད་ཐུབ་བམ། ད་ནི་ངས་རང་གི་ཁྱིམ་མི་དག་ཁྲིད་ཡོང་སྟེ། ཁོ་ཚོ་
ལ་མཛེས་སྡུག་གི་གསེར་གྱི་སེང་གེ་འདིར་བལྟ་རུ་འཇུག མི་མང་ན་
ཐབས་མཆོག་ཅིག་ཡོད་ཁོ་ཐག་ཡིན། མི་མང་བོའི་བློ་རིག་ལ་བརྟེན་
ན༑ འོས་ཤིང་འཚམ་པའི་ཐབས་ཤིག་ཡོད་ངེས་ཡིན། དོན་དངོས་སུ་
དེ་ཁྱེར་འགྲོའམ་ཡང་ན་གཞན་གྱི་ཐབས་ལ་ཉན། སྐབས་དེར་ཐོན
དུས། ངས་ཁོ་ཚོའི་གམ་ནས་ཁོ་ཚོའི་གཏམ་གླེང་དང་བསམ་ཚུལ་ལ་
ཉན་ཆོག འོན་ཀྱང་། འདི་ཚང་མ་ང་ལ་འབྲེལ་བ་མེད། ཐག་རིང་སར་
ལངས་ནས་གསེར་གྱི་སེང་གེ་ལ་བལྟས་བསྡད་ན་ང་རང་ད་གཟོད་བདེ་
འཇགས་ཡིན།” ཞེས་ཁེར་ལབ་བྱས་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ང་ཚོས་བྱ་བ་གང་ཞིག་
བསྒྲུབ་ཀྱང་བག་འཁུམ་བྱ་མི་རུང་ལ་ཡར་མར་ཐམས་ཅད་ལ་འདང་
བརྒྱབ་སྟེ་ཕྱི་ནུར་བྱས་ན། གཞན་སུས་ཀྱང་མིག་ལ་མི་རན་ཞིང་། མཐར་
གྱོང་རེག་པ་ནི་རང་ཉིད་ཁོ་ན་ཡིན་པའི་གནས་ལུགས་དེའོ།།
གྲོག་མ་དང་ཕུག་རོན།
ནགས་ཚལ་སྟུག་པོ་ཞིག་ཏུ་སྙིང་སྟོབས་ཆེ་བའི་གྲོག་མ་ཞིག་
གནས་ཡོད། གྲོག་མ་དེས་རྒྱུན་དུ་དཀའ་སྤྱད་ཀྱིས་ངལ་རྩོལ་བྱེད་ཅིང་།
ནགས་ཚལ་ཆེན་པོར་སོང་ནས་ཟ་རྒྱུ་འཚོལ་བ་དང་རང་ཉིད་ལ་ཚང་
བཟོ་བ་རེད། འོན་ཀྱང་། གྲོག་མ་དེ་ཚེ་གང་བོར་ས་གནས་གཅིག་ཏུ་
འདུག་རྒྱུར་ཡིད་མ་ཚིམས་པས། ཁོས་ནགས་ཚལ་གྱི་མཐའ་གཞན་
ཞིག་ཏུ་སོང་ན་བསམ་པ་རེད།
གྲོག་མ་ཆུང་ཆུང་དེ་གཅིག་པུ་ནགས་ཚལ་གྱི་ལམ་ཆེན་བརྒྱུད་
ནས་བསྐྱོད། ལམ་བར་གྱི་ཡུལ་ལྗོངས་ནི་ཧ་ཅང་ཡིད་དབང་འཕྲོག་
པ་ཞིག་ཡིན་པས། གྲོག་མ་ཆུང་ཆུང་དེ་དགའ་སྤྲོའི་རྩེད་མོར་གཡེང་
བཞིན་ཤེས་མེད་ཚོར་མེད་ཀྱིས་ཡུན་རིང་བོར་སོང་། ཁོ་སྐོམ་ཞིང་
ཐང་ཆད་སྐབས་ཏག་ཏག་ཐག་མི་རིང་བའི་སར་རྫིང་བུ་ཞིག་འདུག
ཁོ་མྱུར་དུ་སོང་ནས་ཆུ་ཁམ་གང་འཐུང་བསམ་ཡང་སེམས་ཆུང་མ་
བྱས་པར་ཆུ་ནང་དུ་འགྱེལ་སོང་། གྲོག་མ་དེ་སྐྲག་ནས་རྐང་ལག་གིས་
ཤུགས་ཀྱིས་འཕག་འཚག་བྱས་ཤིང “སྲོག་སྐྱོབས་ཡ།” ཞེས་སྐད་
ཆེན་པོས་བོས།
སྐབས་དེར། ཕུག་རོན་ཞིག་ཆུ་རྫིང་འགྲམ་གྱི་སྡོང་བོའི་ཡལ་ག་
ཞིག་ཏུ་བབས་ཡོད་ལ། དེས་གྲོག་མའི་འབོད་སྐད་ཐོས་པས། མཆུ་
ཏོས་ལོ་མ་ཞིག་བཏོགས་ནས་མར་འཕངས་ཏེ་སྐད་ཆེན་པོས་གྲོག་
མ་ལ “མགྱོགས་པོར་ལོ་མ་དེར་འཇུས་དང་། ལོ་མའི་སྟེང་དུ་འགོས་
ཤིག” ཅེས་བཤད།
གྲོག་མས་ཕུག་རོན་གྱི་འབོད་སྐད་ཐོས་འཕྲལ་ཤུགས་ཀྱིས་ཆུ་
ཁར་གཡེང་བའི་ལོ་མ་ལ་འཐམས་ནས་ཤེད་གང་ཡོད་བཏོན་པས།
མཐར་ལུས་ཡོངས་ལོ་མའི་སྟེང་ལ་འབུད་ཐུབ་པ་བྱུང་སྟེ་སྲོག་ཉེན་
ལས་ཐར་བ་རེད། དེ་ནས་ཁོ་ལོ་མའི་སྟེང་དུ་འགྲེང་ནས་སྐད་ཆེན་
པོས “སྐུ་ཞབས་ཕུག་རོན་ལགས། ཐུགས་རྗེ་ཆེ། ཁྱེད་ཀྱིས་ངའི་སྲོག་
བསྐྱབས་པར་ཐུགས་རྗེ་ཆེ། རྗེས་ཕྱོགས་གོ་སྐབས་བྱུང་ཚེ་ངས་ཁྱེད་ལ་
སྲོག་བསྐྱབས་པའི་དྲིན་ལན་འདི་འཇལ་ཁོ་ཐག་ཡིན།” ཞེས་བཤད།
ཕུག་རོན་གྱིས་གྲོག་མའི་འབོད་སྐད་ཐོས་རྗེས། དགོད་ཞོར་
དུ “སྤུན་ཆུང་། འཛེམ་དོག་བྱ་མི་དགོས། རྗེས་ཕྱོགས་བདེ་འཇགས་
ལ་མཉམ་འཇོག་བྱོས།” ཞེས་བཤད་རྗེས་འཕུར་སོང་།
གྲོག་མ་ནི་ཆུའི་བཞུར་རྒྱུན་དང་བསྟུན་ནས་ཆུ་འགྲམ་དུ་འབུད་
ཐབས་བྱས་ཤིང་། ཅུང་ཙམ་ལ་ངལ་གསོས་རྗེས་ཡང་ལམ་ལ་ཆས་
མགོ་བརྩམས། ཁོ་སོང་སོང་མཐར་ནགས་ཚལ་གྱི་མཐའ་གཞན་དེར་
སླེབས་ཤིང་ཁོའི་རེ་འདུན་གྲུབ་པ་རེད། ཁོས་ནགས་ཚལ་གྱི་མཐའ་
གཞན་པའི་ཡུལ་ལྗོངས་མཐོང་ཞིང་། དེ་ལ་གཡེང་ནས་ཉིན་འགའ་
འགོར་རྗེས་ཁྱིམ་ལ་ལོག་རྒྱུའི་ཐག་བཅད། ཁྱིམ་ལ་ལོག་པའི་ལམ་བར་
དུ་ཁོས་ཕུག་རོན་ལ་བཀའ་དྲིན་ཞུ་རྒྱུར་གྲ་སྒྲིག་བྱས་པ་རེད།
གྲོག་མ་ཡང་བསྐྱར་ཆུ་རྫིང་དེའི་འགྲམ་ལ་ཐོན་དུས། ཁོས་ཕུག་
རོན་དེ་ཡལ་གའི་སྟེང་དུ་ཉིན་གུང་གི་གཉིད་ལ་རོལ་ཡོད་པ་མཐོང་།
ཁོས་དེའི་གཉིད་མ་དཀྲོགས་པར་གཉིད་ལས་སད་རྗེས་དེ་ལ་བཀའ་དྲིན་
ཞུ་དགོས་བསམ། དེ་ནས་གྲོག་མ་ཆུང་ཆུང་གིས་སྡོང་རྩ་རུ་བསྒུགས་
ནས་བསྡད།
གློ་བུར་དུ། གྲོག་མས་རྔོན་པ་ཞིག་ཐག་མི་རིང་བའི་སར་ཚུར
ཡོང་བཞིན་པ་མཐོང་། རྔོན་པས་གཉིད་དུ་ཡུར་བའི་ཕུག་རོན་མཐོང་
བས་མདའ་གཞུ་བླངས་ནས་ཕུག་རོན་ལ་འཕེན་རྩིས་བྱས།
གྲོག་མ་ཆུང་ཆུང་གིས་མྱུར་དུ་སྙིང་སྟོབས་ཆེན་པོས་རྔོན་པའི་
རྐང་བར་སོ་ཞིག་བཏབ། རྔོན་པས་མདའ་འཕེན་པར་གྲ་སྒྲིག་བྱེད་
སྐབས་གློ་བུར་དུ་རྐང་བར་ན་ཟུག་ཆེན་པོ་ཞིག་ལངས་ཤིང་ལུས་པོ་
འཁྱོར་བས་མདའ་ཡང་འཁྱོག་སྟེ་སྡོང་རྒན་ལ་ཕོག སྐབས་དེར། ཕུག་
རོན་ད་གཟོད་གཉིད་ལས་སད།
ཕུག་རོན་གྱིས་གྲོག་མས་སྐད་ཆེན་པོས “སྐུ་ཞབས་ཕུག་
རོན། མྱུར་དུ་ཕྲོས་ཡ། ཉེན་ཁ་འདུག མྱུར་དུ་འཕུར་ཡ། མྱུར་དུ་
འཕུར།” ཞེས་བོས་པ་ཐོས། ཕུག་རོན་གྱིས་མྱུར་དུ་གཤོག་ཟུང་
བརྐྱངས་ནས་འཕུར་ཞིང་། རྔོན་པས་བྲེལ་འཚུབ་ཀྱིས་མདའ་གཞུ་
བླངས་ནས་ཕུག་རོན་ལ་འཕེན་འདོད་ཀྱང་། ཕུག་རོན་སྔ་མོ་ནས་
ནགས་ཚལ་དུ་འཕུར་ཏེ་མི་སྣང་བར་གྱུར་སོང་།
རྔོན་པ་ཡིད་ཆད་ནས་ནགས་ཚལ་དང་བྲལ་སོང་། ཕུག་རོན་གྱིས་
རྔོན་པ་དེ་སོང་ཟིན་པ་ཤེས་རྗེས་ཕྱིར་འཕུར་ཡོང་སྟེ་གྲོག་མ་ལ་སྲོག་
བསྐྱབས་པར་བཀའ་དྲིན་ཞུས། ཕུག་རོན་གྱིས “སྤུན་ཆུང་གྲོག་མ།
ད་ཐེངས་ཁྱོད་མིན་རྒྱུ་ན་ང་རང་རྔོན་པའི་མདའ་མགོ་ནས་ཤི་སོང་།
ཁྱོད་སྙིང་སྟོབས་ཆེ་ཞིང་བློ་རིག་ལྡན་པས་དངོས་གནས་དཔའ་བོ་ཆུང་
ཆུང་ཞིག་རེད།” ཅེས་བཤད། གྲོག་མས “ངས་ཁྱེད་ལ་བཀའ་དྲིན་
ཞུ་དགོས་བསམས་ནས་ཡོང་མོད། མ་བསམ་ས་ནས་ངས་ཀྱང་ཁྱེད་
ཀྱི་སྲོག་བསྐྱབས། ད་ནི་ཁྱེད་ཀྱིས་ཐེངས་སྔོན་མར་ངའི་སྲོག་བསྐྱབས་
པའི་དྲིན་ལན་འཇལ་ནི་བྱོས།” ཞེས་བཤད།
དེ་ནས་བཟུང་། གྲོག་མ་དང་ཕུག་རོན་གཉིས་ལུས་དང་གྲིབ་མ་
བཞིན་དུ་མི་འབྲལ་བའི་གྲོགས་པོར་གྱུར་བ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། དྲིན་ལན་འཇལ་བ་
ནི་མི་བྱེད་པའི་རྩ་བའི་རྩ་དོན་ཡིན་པས། ང་ཚོ་སུས་ཀྱང་དེ་བརྗེད་མི་
རུང་བའི་གནས་ལུགས་དེའོ།།
གྲོགས་པོ་དང་དོམ།
སྦོ་ལོ་དང་ལྗང་གཉིས་ནི་ཆེས་བཟང་བའི་གྲོགས་པོ་ཡིན། ཁོ་
གཉིས་ཆུང་དུས་ནས་ནགས་ཚལ་ཆེན་པོའི་ཉེ་འདབས་ཀྱི་སྡེ་བ་ཞིག་
ཏུ་མཉམ་དུ་འཚར་ལོངས་བྱུང་བར་མ་ཟད། རྒྱུན་དུ་ནགས་ཚལ་དུ་
མཉམ་དུ་རྩེད་འཇོར་རོལ་བ་རེད། ཉིན་ཞིག་ལ། སྦོ་ལོ་དང་ལྗང་གཉིས་
ཀྱིས་ནགས་ཚལ་ཆེན་པོ་རུ་རྩེད་འཇོར་རོལ་བཞིན་ཤ་མོ་དང་རི་སིལ
མང་བོ་འཐུས་ཤིང་། ཁྱིམ་དུ་ལོག་ནས་མཉམ་དུ་དགོང་ཟས་ལས་
རྒྱུ་བྱས། ཁོ་གཉིས་ཀས་ཕན་ཚུན་ལག་འཇུ་བྱས་ཏེ་བཤད་ཞོར་དང་
དགོད་ཞོར་དུ་ཁྱིམ་ལ་ལོག་པ་རེད།
ཁོ་གཉིས་ནགས་ཚལ་ཆེན་པོ་ནས་ཕྱིར་ཐོན་ལ་ཉེ་སྐབས། རྒྱགས་
ཤིང་ཚོ་བའི་དོམ་ནག་ཅིག་གིས་ཁོ་གཉིས་ཀྱི་ལམ་བཀག དོམ་ནག་
དེས་མིག་ཟུང་ལས་གདུག་རྩུབ་ཀྱི་འོད་འཕྲོ་བཞིན། ཐད་ཀར་དུ་སྦོ་ལོ་
དང་ལྗང་གཉིས་ལ་བལྟས་འདུག ཁོ་གཉིས་ཀྱིས་དོམ་ནག་དེ་མཐོང་
བ་ན་སྐྲག་ནས་ཧོན་ཐོར་བར་གྱུར་ཏེ་ཅི་བྱ་དགོས་པའང་མ་ཤེས། དོམ་
ནག་དེ་ཁོ་གཉིས་ཀྱི་སྟེང་དུ་མཆོངས་སོ།།
ལྗང་བློ་རིག་རྒོད་པས་མྱུར་མོར་སྡོང་རྒན་མཐོན་པོ་ཞིག་གི་སྟེང་
དུ་འགོས་ཏེ་ཡིབ་སྐུང་བྱས་ཤིང་། དོམ་ནག་གི་ཚུར་རྒོལ་ལས་གཡོལ་
ཐུབ་པ་བྱུང་། ཡིན་ན་ཡང་། སྦོ་ལོ་འབྲོ་ས་གང་ཡང་མ་རྙེད་པར་རེ་
ཐག་ཆད་པར་གྱུར། ཁོས་གློ་བུར་དུ་ཐབས་ཤིག་དྲན་ཏེ། མགྱོགས་པོར་
ཐང་ལ་ཉལ་ནས་དབུགས་མ་ཕྱུང་བར་ཤི་ཁུལ་བྱས་ནས་བསྡད། རྒྱུ་
མཚན་ནི་ཁོས་གོ་ཐོས་ལ་དོམ་གྱིས་ཤི་རོ་མི་ཟ་ལ། ཁོས་དེ་ལྟར་བྱས་
ན་དོམ་གྱི་ལག་ནས་ཐར་ཐུབ་སྙམ་པ་རེད།
དོམ་ནག་དེ་སྦོ་ལོའི་གམ་དུ་སོང་ནས་ཡུན་རིང་བོར་བསྡད་ཅིང་།
སྦོ་ལོའི་མགོ་ནས་རྐང་བའི་བར་བསྣོམས་ནས་ཡུན་རིང་འགྲོ་མ་འདོད།
དོམ་ནག་ཐང་གི་བྱིས་པ་དེ་ཤི་བོ་ཞིག་ཡིན་པར་ཡིད་ཆེས་ཀྱི་མེད་པ་
འདྲ། སྦོ་ལོས་དབུགས་བསྡམས་ནས་མི་བཟོད་ན་ཡང་། ཁོས་དབུགས་
ཕྱུང་ཚེ་དོམ་གྱིས་ཁོ་ཤི་མེད་པ་ཤེས་ནས་ཁོའི་སྐེ་ལ་སོ་བཏབ་སྟེ་ཟ་
ངེས་པ་རེད། ཁོས་དབུགས་བསྡམས་ནས་མ་བཟོད་པར་ཤོར་ལ་ཉེ་
སྐབས།དོམ་དེས་ཐང་གི་མི་དེ་ཤི་རོ་ཞིག་ཡིན་པར་བསམ་ཞིང་། ཤི་རོ་
མི་ཟ་བས་དོམ་ཁ་ཕྱིར་འཁོར་ནས་བུད་སོང་།
ཅང་མ་འགོར་བར། སྦོ་ལོས་དོམ་ནག་སོང་ཟིན་པ་ཤེས་ཏེ་ད་
གཟོད་དབུགས་འབྱིན་ཞོར་ས་རུ་ཙོག་ནས་བསྡད་པ་དང་། སྔོན་དོམ་
ནག་གིས་རང་གི་མགོ་ནས་མཇུག་ལ་སྣོམ་པའི་རྣམ་པ་དེ་དྲན་ཚེ་ཁོ་
ལ་ད་དུང་འཇིགས་སྣང་སྐྱེས། ལས་བཟང་བ་ཞིག་ལ་ཁོས་སྐབས་དེར་
དབུགས་ཅུང་ཙམ་ཡང་མ་ཕྱུང་། གལ་ཏེ་དབུགས་ཕྱུང་ཡོད་ཚེ་ད་ལྟ་
ཁོ་དོམ་ནག་དེའི་ཁོག་ཏུ་ཡོད་པ་རེད།
ལྗང་གིས་སྡོང་མགོ་ནས་རྣམ་པ་དེ་དག་མཐོང་ནས་ཧ་ཅང་སྐྲག་
ལ༑ ཁོས་དོམ་ནག་བུད་སོང་བ་མཐོང་རྗེས་སྡོང་མགོ་ནས་མར་བབས་
ཤིང་། སྦོ་ལོའི་གམ་དུ་སོང་ནས། གྲོགས་པོ་ལ “ཤུ། ང་དངོས་གནས་
སྐྲག་ནས་ཤི་ཐལ། ངས་དོམ་ནག་དེས་ཁྱོད་ཟ་རྒྱུ་རེད་སྙམ། དོམ་དེས་
ཁྱོད་ཀྱི་རྣ་བར་ཅི་ཞིག་བཤད་སོང་།” ཞེས་དྲིས།
སྦོ་ལོས་ལྗང་གིས་རང་བསྐྱུར་ཏེ་ཁོ་གཅིག་པུ་བྲོས་པ་དེ་དྲན་པས།
སེམས་གཏིང་ནས་མ་མགུ་བར། ཕྱིར་ལྗང་ལ “དོམ་དེས་ང་ལ་ད་
ནས་བཟུང་གྲོགས་སྒྲིག་དུས་གཟབ་གཟབ་བྱ་དགོས། རང་དང་དཀའ་
སྡུག་མཉམ་མྱོང་མི་བྱེད་པའི་མི་ལ་གཏན་ནས་གྲོགས་སྒྲིག་མི་རུང་
ཟེར།” ཞེས་ལན་བཏབ།
ལྗང་གིས་སྦོ་ལོའི་སྐད་ཆ་དེ་ཐོས་རྗེས། གནོང་འགྱོད་སྐྱེས་ཏེ་མགོ་
བོ་སྨད་བྱུང་ངོ་།།
གཏམ་རྒྱུད་འདིས་ང་ཚོ་ལ་བསྟན་དོན་ནི། དཀའ་སྡུག་མཉམ་
མྱོང་བྱེད་མི་ཐུབ་པའི་མི་ནི་གྲོགས་པོ་ངོ་མ་མ་ཡིན་པའི་གནས་
ལུགས་དེའོ།།
གླག་རྒོད་ཀྱིས་དྲིན་ལན་འཇལ་བ།
ཚ་གདུག་ཆེ་བའི་དབྱར་ཁའི་ཉིན་ཞིག་ལ། མུ་མཐའ་མེད་པའི་ས་
ཞིང་ཞིག་ཏུ་ལས་ལ་བརྩོན་ཞིང་བྱམས་སེམས་ལྡན་པའི་ཞིང་བ་ཞིག་
གིས་མགོ་བསྒུར་ནས་ཡུར་མ་ཡུར་བཞིན་ཡོད། ཉི་མ་ནི་ཚ་ལམ་ལམ་
གྱིས་ས་གཞིར་འཕྲོས་པས། མཁའ་དབུགས་ཀྱང་མེ་ལྟར་ཧ་ཅང་ཚ།
ཞིང་བ་དེ་ཧ་ཅང་ཐང་ཆད་དེ་རྔུལ་ཆུས་རྒྱབ་ཀྱང་བརླན་པར་བྱས་
ཤིང་། ཁོའི་གདོང་ནས་རྔུལ་ཆུའི་ཐིགས་པ་རེ་རེ་བཞིན་ས་རུ་ལྷུང་
བའི་སྐབས་དེར། ཁོས་གློ་བུར་དུ་གླག་རྒོད་ཅིག་རྙི་ཡིས་བཟུང་ཡོད་པ་
མཐོང༌། གླག་རྒོད་དེ་རྨས་པ་ཧ་ཅང་ལྕི་བས། ཞིང་བ་མགྱོགས་པོར་
རྒྱུག་སོང་ནས་གླག་རྒོད་དེ་རྙིའི་བར་ནས་བསྐྱབས་ཏེ་པང་དུ་བཟུང་
ཞིང་། གླག་རྒོད་དེས་ཞིང་བས་ཁོ་རང་བསྐྱབས་པ་མཐོང་བས་སེམས་
འགུལ་ཐེབས་ཏེ་མིག་ཆུ་ཡང་བཞུར་བྱུང༌།
ཞིང་བས་གླག་རྒོད་པང་ལ་བཟུང་ནས་ཞིབ་མོར་བལྟས་པ་ན།
གླག་རྒོད་དེ་ཧ་ཅང་མཛེས་ཤིང་ཡིད་དུ་འོངས་པ་ཞིག་ཡིན་སྟེ། དེའི་སྒྲོ་
མདངས་མཛེས་ཤིང་འོད་འཁྱུག་པ་དང་ལུས་པོ་ཧ་ཅང་བརྟན་པོར་སྣང་
བས། ཞིང་བ་གླག་རྒོད་ལ་ཧ་ཅང་དགའ་བར་གྱུར། དེ་ནས་ཞིང་བས་
གླག་རྒོད་དེ་ཚེ་ཐར་དུ་བཏང་བ་རེད།
གླག་རྒོད་དེ་དགུང་སྔོན་དབྱིངས་སུ་འཕུར་ནས་ཡུན་རིང་ཞིག་ལ་
འབྲལ་མ་འདོད་པར་ཞིང་བའི་མགོ་ཐོག་ནས་ལྡིང་སྐོར་རྒྱག་བཞིན
བསྡད། ཁོས་ཞིང་བ་ལ “ཞིང་བ་ལགས། ཁྱེད་ཀྱིས་ངའི་སྲོག་བསྐྱབས་
པར་ཐུགས་རྗེ་ཆེ། ངས་ནམ་ཡང་བརྗེད་མི་སྲིད། གལ་ཏེ་གོ་སྐབས་
ཡོད་ཚེ། ངས་ཁྱེད་ལ་དྲིན་ལན་འཇལ་ངེས།” ཞེས་རང་གི་དུང་སེམས་
བརྗོད་པ་དང་འདྲ།
ཉིན་གཉིས་པར། ཞིང་བས་སྔར་བཞིན་ཞིང་ནང་དུ་ཡུར་མ་ཡུར་
ཞིང་། གླག་རྒོད་ཀྱིས་ཀྱང་ཞིང་བའི་མགོ་ཐོག་ཏུ་ལྡིང་སྐོར་རྒྱག་བཞིན་
ཡོད། ནམ་ཟླ་ཧ་ཅང་ཚ་བས་ཅང་མ་འགོར་བར་ཞིང་བ་ནི་རྔུལ་ཆུས་
བརླན་པར་གྱུར། ཁོས་ས་ལ་བསྡད་ནས་ཅུང་ཙམ་ངལ་གསོ་བསམས་
ཏེ་ཞིང་མཐའི་གྱང་ཐུང་དེའི་སྟེང་དུ་བསྡད་པ་རེད། མཁའ་དབྱིངས་ཀྱི་
གླག་རྒོད་ཀྱིས་ཞིང་བ་འདུག་སའི་གྱང་ཐུང་དེ་མར་ཉུལ་འགྲོ་བ་མཐོང་
བས། མྱུར་དུ་མར་མཆོངས་ཤིང་སྡེར་མོས་ཞིང་བའི་མགོ་དཀྲིས་ནས་
བཟུང་སྟེ་དལ་མོར་གནམ་ལ་འཕུར་སོང་།
ཞིང་བ་དེ་དངངས་སྐྲག་ཅིག་དང་བཅས་མྱུར་དུ་ཡར་ལངས་ཤིང་
གླག་རྒོད་བདའ་བ་རེད། ཡིན་ན་ཡང་། ཞིང་བ་དེ་གོམ་པ་འགའ་སྤོས་
ནས་ཅང་མ་འགོར་བར་ཁོའི་རྒྱབ་ཀྱི་གྱང་ཐུང་དེ “སྦུག” སྒྲ་ཞིག་
དང་བཅས་ཉུལ་བ་རེད། སྐབས་དེར། གླག་རྒོད་དེས་ད་གཟོད་ཞིང་
བའི་མགོ་རས་དེ་མར་གཡུགས་ཏེ་ཞིང་བར་བྱིན།
ཞིང་བས་མགོ་རས་ཡར་ལེན་ཞོར་ད་གཟོད་ཧ་གོ་བར་གྱུར།
གླག་རྒོད་ཀྱིས་ཁོའི་མགོ་རས་ཁྱེར་བ་ནི་ཁོ་གྱང་ཐུང་དེར་ཁ་འབྲལ་
ཆེད་ཡིན་ལ། དེ་མིན་ཁོ་ལ་རྨས་ཕོག་ཁོ་ཐག་ཡིན་པ་རེད། ཞིང་བས་
དེ་ནི་གླག་རྒོད་ཀྱིས་ཁོའི་སྲོག་བསྐྱབས་པའི་དྲིན་ལན་འཇལ་བ་ཡིན་
པ་ཤེས་སོང་།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ཞིག་ཡིན་ཕྱིན་ངེས་
པར་དུ་དྲིན་ལན་འཇལ་ཤེས་དགོས་པ་དང་། དོན་བཟང་བསྒྲུབ་ཚེ་
གཞན་གྱི་རོགས་རམ་ཐོབ་ཁོ་ཐག་ཡིན་པའི་གནས་ལུགས་དེའོ།།
གླག་རྒོད་དང་ཁྭ་ཏ།
གླག་རྒོད་ཅིག་གིས་གཡང་གཟར་གྱི་རི་ཚོགས་བར་དུ། གཤོག་
ཟུང་བརྐྱངས་ནས་ལྡིང་སྐོར་རྒྱག་བཞིན་ཁ་ཟས་བཙལ་ཏེ་རང་གི་སྐྱེས་
མ་ཐག་པའི་ཕྲུ་གུ་ལ་སྟེར། གློ་བུར་དུ། གླག་རྒོད་དེས་རི་སྐེད་དུ་རྩྭ་
ཟ་བཞིན་པའི་ལུ་གུ་ཞིག་མཐོང་མ་ཐག་མར་མཆོངས་ནས་དབུགས་
ཐེངས་གཅིག་གིས་ལུ་གུ་བཟུང་སྟེ་རང་གི་ཚང་དུ་འཕུར་སོང་།
ཁྭ་ཏ་ཞིག་གིས་ལྗོན་པའི་ཡལ་གའི་སྟེང་དུ་མགོ་བོ་ཡར་དགྱེ་སྟེ
མཁའ་དབྱིངས་སུ་ལྡིང་སྐོར་རྒྱག་བཞིན་པའི་གླག་རྒོད་ལ་ལྟ་བཞིན་
ཡིད་སྨོན་འཆོར་ཞིང་། ཁོས་རང་ཉིད་ཀྱང་གླག་རྒོད་བཞིན་དུ་མཁའ་
དབྱིངས་སུ་རང་དབང་གིས་ལྡིང་སྐོར་རྒྱག་ཐུབ་ན་ཅི་མ་རུང་སྙམ་
བཞིན་ཡོད། དེ་ནས་ཁྭ་ཏས་གླག་རྒོད་ལ་ལད་མོ་བྱས་ཏེ། རང་གིས་
ཀྱང་གཟི་བརྗིད་ཅིག་ངོམ་དགོས་འདོད་ནས་མཁའ་དབྱིངས་མཐོན་
པོར་འཕུར་ཞིང་། ལྡིང་སྐོར་འགའ་བརྒྱབས་རྗེས། ཁོས་ཁྲོམ་ཞིག་གིས་
རི་ལྡེབས་སུ་རྩྭ་ཟ་བཞིན་པ་མཐོང་བ་དང་། མར་མཆོངས་ཏེ་ཁྲོམ་གྱི་
རྒྱབ་ལ་འཐམས་ཤིང་དབུགས་ཐེངས་གཅིག་གིས་ཁྲོམ་དེ་གནམ་ལ་
ཁྱེར་བསམ། འོན་ཀྱང་།ཁོས་ཁྲོམ་འཛིན་མ་ཐུབ་པར་མ་ཟད། དེ་ལས་
ལྡོག་སྟེ་རང་གི་སྡེར་མོ་གཉིས་བལ་ལ་ཐོག་པས་ཅིས་ཀྱང་ལེན་མ་ཐུབ།
ཁོས་གཤོག་རྡེབ་ཇི་འདྲ་བྱས་ཀྱང་སྡེར་མོ་ནི་སྔར་བཞིན་ཁྲོམ་གྱི་བལ་
ལས་ལེན་མ་ཐུབ་པ་དང་། ཅིས་ཀྱང་འཕུར་མ་ཐུབ་པ་རེད།
རྣམ་པ་དེ་ལུག་རྫིས་མཐོང་བས་ཁོ་དེར་རྒྱུག་སོང་ནས་ཁྭ་ཏ་དེ་
བཟུང་ཞིང་དགའ་སྤྲོས་ངང “ཁྭ་ཏ་འདིས་རང་སྡུག་རང་གིས་ཉོས་ནི་
རེད། འདི་དོ་ནུབ་ཀྱི་དགོང་ཟས་ལ་འགྲིག་འདུག” ཅེས་བཤད་རྗེས།
ཁེ་གྲི་བླངས་ནས་ཁྭ་ཏའི་སྟེང་གི་སྒྲོ་སྤུ་ཐམས་ཅད་བྲེགས་པ་རེད།
ཁྭ་ཏ་ལ་སྒྲོ་སྤུ་མེད་པས་སྔར་བཞིན་འཕུར་རྒྱུ་ནི་དཔེ་མི་སྲིད་ལ།
སྐབས་དེར། ཁོ་སྔོན་གྱི་མུན་འཐོམས་ཀྱི་བྱ་སྤྱོད་ལ་ཧ་ཅང་འགྱོད། ད་
ནི་འཕྱི་ཞིང་ཁོ་མི་འགྱངས་བར་གཞན་གྱི་དགོང་ཟས་སུ་འགྱུར་ངེས་
རེད།
ས་སྲོད་ཀྱི་དུས་སུ། ལུག་རྫིས་སྒྲོ་སྤུ་བཅད་ཟིན་པའི་ཁྭ་ཏ་དེ་ཁྱིམ་
དུ་ཁྱེར། བྱིས་པ་ཚོས་བྱ་ཡ་མཚན་ཞིག་མཐོང་བ་ན་ལུག་རྫི་ལ “ཨ་
ཕ༑ འདི་བྱ་ཅི་ཞིག་རེད། ཚུགས་ཀ་ཡ་མཚན་ཞིག་འདུག ཡང་ཡང་
བལྟས་ན་ཁྭ་ཏ་ཞིག་ལའང་འདྲ། ཡིན་ན་ཡང་། ཁོ་ལ་སྒྲོ་སྤུ་མེད་དོན་
ཅི་རེད།” ཅེས་དྲིས་པར། ལུག་རྫི་དེ་དགོད་ཞོར་དུ “གཅེས་ཕྲུག་
ཚོ༑ འདི་ཁྭ་ཏ་ཞིག་ཡིན་པ་བདེན། འོན་ཀྱང་། ཁྭ་ཏ་འདིས་རང་ཚོད་
མ་ཟིན་པར་རང་ཉིད་གླག་རྒོད་བཞིན་འཕུར་ཞིང་ལྡིང་སྐོར་བརྒྱབ་སྟེ་
ཁྲོམ་ཞིག་ཡར་བཏེགས་ནས་འཕུར་བསམ། ཁོས་དེ་རྩ་བ་ནས་ནུས་
ནི་མ་རེད། མཐར་ངས་ཁོ་བཟུང་བ་ཡིན།” ཞེས་ལན་བཏབ།
གཏམ་རྒྱུད་འདིས་ང་ཚོ་ལ་བསྟན་དོན་ནི། གཞན་ལ་ལད་མོ་
བྱས་ནས་རང་ནུས་ཀྱིས་མི་ལྕོགས་པའི་ལས་བྱས་ན། ཁེ་ཕན་ཅི་ཡང་
ཐོབ་མི་ཐུབ་པར་མ་ཟད། དེ་ལས་ལྡོག་སྟེ་རང་ལ་བར་ཆད་འབྱུང་ཞིང་
གཞན་གྱིས་འཕྱ་དམོད་བྱེད་པའི་གནས་སུ་ལྷུང་ངེས་པས། རང་ཚོད་
རང་གིས་འཛིན་དགོས་པའི་གནས་ལུགས་དེའོ།།
གླག་རྒོད་དང་བྱ་མོ།
དབྱར་གཞུང་གི་ནམ་མཁའ་སྔོ་ཞིང་དྭངས་ལ། ནམ་མཁའི་
དབྱིངས་སུ་གླག་རྒོད་ཅིག་ཅི་དགར་ལྡིང་སྐོར་རྒྱག་བཞིན་ཡོད་པ་རེད།
གླག་རྒོད་དེས་སྐབས་རེར་གཤོག་ཟུང་བརྐྱངས་ནས་སྤྲིན་ཕུང་བརྟོལ་
ཏེ་འཕུར་ཞིང་། ཡང་སྐབས་རེར་གཞུ་ལས་ཤོར་བའི་མདའ་བཞིན་རི
ལུང་གི་མཐིལ་དུ་འཕུར་བ་རེད།
ས་གཞི་རུ་འཚོ་བ་རོལ་བའི་ཁྱིམ་བྱ་འགས་མིག་ལ་གཡོ་བ་མེད་
པར་གླག་རྒོད་ཀྱི་བདེ་ཞིང་མྱུར་བའི་སྐྱེ་གཟུགས་ལ་ལྟ་བཞིན་བསྟོད་
བསྔགས་མི་བྱེད་པ་གཅིག་ཀྱང་མི་འདུག ཁོ་ཚོས་འཁྲབ་སྟོན་ལེ་ཚན་
ཞིག་ལ་ལྟ་བ་ལྟར་མིག་ཟུང་ལ་གཡོ་བ་མེད་ལ། སྤྲོ་བ་རབ་ཏུ་འཕེལ་
ཏེ “ཀི་ཀི་ཀི” ཞེས་གྲག་བཞིན་ཡོད།
དབྱར་ཁའི་ནམ་ཟླ་ལ་འགྱུར་ལྡོག་ཆེ་བས། ད་ཅི་མགོ་ཐོག་ན་ཉི་
མ་ཤར་ཏེ་རྩྭ་ཕྲན་ཡང་རྙིད་པར་གྱུར་ན་ཡང་། ད་ནི་གློ་བུར་དུ་འབྲུག་
སྒྲ་གྲགས་ཤིང་དྲག་རླུང་གཡུག་པ་དང་། ཆར་བ་དྲག་ཏུ་བབས་ནས་
གནམ་ས་གཅིག་ཏུ་འདྲེས་ཏེ་གནམ་སའི་དབྱེ་བ་མི་ཤེས་པ་ཞིག་ཏུ་གྱུར།
ཁྱིམ་བྱ་དེ་དག་གློ་བུར་གྱི་དྲག་ཆར་གྱིས་སྐྲག་པར་གྱུར་ཅིང་། ཨ་མ་
བྱ་མོས་མྱུར་དུ་བྱ་ཕྲུག་དག་ཚང་ནང་དུ་ཁྲིད། གླག་རྒོད་དེ་གཅིག་པུ་ད་
དུང་མཁའ་དབྱིངས་སུ་སྤོབས་པས་ལྡིང་སྐོར་རྒྱག་བཞིན། གློག་དམར་
དང་ཐོག་ཞགས་འོག་ཏུ་རང་བྱུང་ཁམས་ཆེན་པོའི་ཁྲུས་གསོལ་ལ་རོལ་
བཞིན་འདུག
དྲག་ཆར་འབབ་མཚམས་བཞག་རྗེས། ཡང་ཉི་མ་ཤར་ཞིང་།
གནམ་མཐའ་རུ་འཇའ་ཚོན་ཤར་བས་མཛེས་ཤིང་ལྟ་ན་སྡུག སྐབས་
དེར། གླག་རྒོད་ཀྱིས་གཤོག་པ་བསྐུམས་ནས་འབྲས་རྩྭའི་སྤྱིལ་བུ་ཞིག་
གི་ཐོག་ཏུ་བབས་ཏེ་ངལ་གསོས་པ་དང་། ཁྱིམ་བྱ་དག་ཀྱང་ཚང་ནས་
ཕྱིར་བུད། ཁོ་ཚོས་ཁང་ཐོག་གི་གླག་རྒོད་མཐོང་བ་ན། ཧ་ཅང་ཡ་
མཚར་བའི་ངང་དེ་ལ་བལྟས་ཏེ “ཅབ་ཅབ་ཅབ” ཀྱིས་གླེང་མོལ་
བྱེད་མགོ་བརྩམས་ཤིང་། “ཚང་མས་ལྟོས་དང་། འདི་ནི་དྲག་ཆར་དང་
དྲག་རླུང་ལ་འཇིགས་པ་མེད་པའི་གླག་རྒོད་རེད།” ཅེས་ཟེར། ཡང་ལ་
ལས “རེད་ཡ། གླག་རྒོད་ནི་སྐྱེས་ནས་བཟུང་ང་ཚོ་ལས་ངར་བ་ཡིན་
པས། ཁོ་ཁས་མི་ལེན་པ་སུ་ཡོད།” ཅེས་ཟེར། སྐབས་དེར། ཏག་ཏག་
བྱ་མོ་ཞིག་གིས་སྒོ་ང་བཏང་ཚར་ཏེ “ཀི་ཀི་ཀི” ཞེས་གྲག་བཞིན་
ཚང་ནས་ཕྱིར་བུད་ཅིང་། ཟང་ཟིང་དུ་གྱུར་བའི་ཁྱིམ་བྱའི་ཚོགས་
མཐོང་ནས་ཕལ་ཆེར་སྔོན་དེར་དོན་དག་ཅི་ཞིག་བྱུང་བ་ཤེས་མེད་པ་
འདྲ།
གླག་རྒོད་དེ “ཅབ་ཅབ་ཅབ” ཅེས་གྲག་པའི་ཁྱིམ་བྱ་དག་ལ་ཧ་
ཅང་སུན་ཏེ། གཤོག་པ་བརྐྱངས་ནས་ལོགས་སུ་གྱང་ཐུང་ཞིག་ཡོད་པ་
དེའི་སྟེང་དུ་འཕུར་ནས་མུ་མཐུད་དུ་ངལ་གསོས་པ་རེད།
ཁྱིམ་བྱ་དེ་དག་ཀྱང་སྦྲང་མ་མང་བོ་ཚང་ནས་ཤོར་བ་བཞིན་གྱང་
ཐུང་གི་ལོགས་སུ་སོང་། སོ་མ་སྒོ་ང་བཏང་ཚར་བའི་བྱ་མོ་དེ་མ་དགའ་
བར། མོས་མཆུ་ཏོ་གསེག་གསེག་བྱེད་ཞོར “ངས་བལྟས་ན་གླག་
རྒོད་དེར་ཅང་མི་འདུག ཁོའི་མགོ་བོ་ང་ཚོ་ལས་ཅུང་ཆེ་བ་ཙམ་དང་།
སྡེར་མོ་དེ་ང་ཚོ་ལས་ཅུང་རྣོ་བ་ཙམ་རེད། ཁོའི་འཕུར་རྩལ་ང་ཚོ་ལས་
བཟང་བ་གང་རེད། ཁྱོད་ཚོས་ལྟོས་དང་། ཁོ་རྩྭའི་སྤྱིལ་བུའི་ཐོག་ནས་
གྱང་ཐུང་དེའི་སྟེང་དུ་འཕུར་བ་ཙམ་རེད། མཐོ་ཚད་འདི་འདྲ་ཞིག་ལ་ང་
ཡང་འཕུར་ཐུབ།” ཅེས་དམའ་འབེབས་བྱས།
གླག་རྒོད་ཀྱིས་བྱ་མོ་དེའི་སྐད་ཆ་གོ་རྗེས། གད་མོ་ལྷིང་ལྷིང་དུ་
དགོད་བཞིན་གཤོག་ཟུང་ཐག་ཐག་བརྡབས་ཏེ་ནམ་མཁའི་དབྱིངས་
སུ་འཕུར་རོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། སྐབས་ལ་ལར་གླག་
རྒོད་ཀྱི་འཕུར་སྟངས་ནི་ཁྱིམ་བྱ་ལྟར་དམའ་ན་ཡང་། ཁྱིམ་བྱ་ནི་
ནམ་ཡིན་ཡང་གླག་རྒོད་ལྟར་མཐོ་མི་སྲིད། ནུས་མེད་ཀྱི་མིས་རྒྱུན་དུ་
རང་ཉིད་ངར་འདོད་དེ། གཞན་ནི་རང་ལས་ལྡབ་ག་ཚོད་ཀྱིས་ངར་བ་
རྟོགས་མི་སྲིད་པའི་གནས་ལུགས་དེའོ།།
ངལ་བ་འབྲས་མེད་དུ་གྱུར་བའི་ཁྭ་ཏ།
ལྷ་ཀྲོའུ་སི་ཡིས་བྱ་རིགས་ལ་བྱ་ཡི་རྒྱལ་བོ་ཞིག་གདམ་དགོས་
དགོངས་ཏེ། ཁོས་ཉིན་མོ་ཞིག་གཏན་ཁེལ་བྱས་ཤིང་ནགས་ཚལ་གྱི་
བྱ་ཚོགས་ལ་འདེམ་བསྐོའི་ཚོགས་འདུ་ཞིག་ཚོགས་རྒྱུ་དང་། བྱ་ཐམས་
ཅད་ལས་གཅིག་ཀྱང་ཆད་མི་ཆོག་པར་དུས་ལྟར་ཞུགས་དགོས་པའི་
རེ་བ་ནན་མོ་བཏོན། ཀྲོའུ་སི་ཡིས་ཚོགས་ཆེན་དེ་བརྒྱུད་ནས་ཆེས་
མཛེས་པའི་བྱ་དེ་བདམས་ཏེ། བྱ་ཚོགས་ཀྱི་རྒྱལ་བོར་བསྐོ་དགོས་སྙམ་
པ་རེད།
བྱ་ཚོགས་ཀྱིས་གནས་ཚུལ་དེ་ཐོས་རྗེས་ཧ་ཅང་དགའ་ཞིང་བྲེལ་
བྲེལ་འཚུབ་འཚུབ་ཀྱིས་ཁྱིམ་དུ་ལོག་སྟེ་ཁྱིམ་གྱི་དངོས་པོ་ཡོད་ཚད་
ཁྱེར་ནས་གཙང་འགྲམ་དུ་རང་ཉིད་ལ་ཡག་བཏོད་ཅིང་། གཙང་སྦྲ་
ཕུན་སུམ་ཚོགས་པ་བྱས། ཚང་མས་རང་ཉིད་བྱ་གཞན་ལས་མི་ཕམ་
པའི་ཆེད་དུ་ཡག་བཏོད་པ་ཧ་ཅང་མཛེས་པ་རེད།
ཁྭ་ཏས་གནས་ཚུལ་དེ་ཐོས་རྗེས། ཁོ་རང་ཉིད་ཀྱང་འདེམ་བསྐོའི་
ཚོགས་འདུ་དེར་ཞུགས་རྒྱུའི་རེ་བ་ཧ་ཅང་ཆེ། འོན་ཀྱང་།ཁོའི་སེམས་ལ་
རང་གི་ལུས་སྟེང་ན་ཆེས་མཛེས་པའི་ཁག་ཅིག་གཏན་ནས་མེད་པས་
བྱ་གཞན་དང་རྩ་བ་ནས་བསྡུར་ཐབས་མི་འདུག་སྙམ་ན་ཡང་། རྒྱལ་
འདོད་ཆེ་བའི་ཁྭ་ཏ་དེ་ལས་ཕམ་མི་འདོད་པར་ཁོ་བྱ་ཚོགས་ཀྱི་རྒྱལ་
བོར་འདུག་འདོད་པའི་འདུན་པ་ཧ་ཅང་ཆེ། རྒྱལ་བོར་འདུག་ཐུབ་ཚེ་
བྱ་གཞན་པས་ཁོ་ལ་བྱ་བཙོག་པོ་ཞེས་འཕྱ་དམོད་བྱ་མི་ཕོད་སྙམ་སྟེ།
ཁྭ་ཏས་བྱ་ཐབས་ཡོད་ཚད་བཀོལ་ནས་རང་ཉིད་ལ་འགྱུར་ལྡོག་གཏོང
མགོ་བརྩམས་པ་རེད། མཐར་ཁོ་གཙང་འགྲམ་ལ་ཡོང་ནས་སྔོན་ལ་
ཁྲུས་བྱས་ཏེ་ལུས་ཡོངས་སྐམ་རྗེས། ཁོས་བྱ་གཞན་གྱིས་ཁྲུས་བྱེད་དུས་
ཐོར་ཡོད་པའི་བྱ་སྒྲོ་དག་སེམས་ཆུང་ངང་རང་སྟེང་ལ་བཙུགས་ཤིང་།
ཁྭ་ཏས་བྱ་སྒྲོ་དེ་དག་ལྷུང་འགྲོ་བར་དོགས་ནས་དེ་དག་སྤྱིན་གྱིས་བྲན་
པར་བྱས། ཁོས་དེ་ལྟར་ཡུན་རིང་ཞིག་ལ་བྲེལ་བས་ལས་ཀ་བྱས་རྗེས
མཐའ་མཇུག་བྱ་གཞན་གྱིས་གཏོར་ཡོད་པའི་བྱ་སྒྲོ་ཚང་མ་རང་གི་
ལུས་སུ་བཙུགས་ཚར། དེ་ནས་ཁོས་མེ་ལོང་དུ་ཡང་ཡང་བལྟས་ཏེ་རང་
གི་གྲུབ་འབྲས་ལ་ཧ་ཅང་ཡིད་ཚིམས་པར་གྱུར་བ་རེད།
ཀྲོའུ་སི་ཡིས་གཏན་འབེབས་བྱས་པའི་ཉིན་མོ་ཐོན་པ་ན། བྱ་
ཐམས་ཅད་སྔ་མོ་ནས་ཀྲོའུ་སིའི་ཕོ་བྲང་གི་ཕྱི་རུ་ཡོང་སྟེ། ཀྲོའུ་སིའི་
མཇལ་འཕྲད་ལ་སྒུག་འདུག ཚོགས་འདུའི་དུས་ཚོད་སླེབས་རྗེས། བྱ་
ཚོགས་རྣམས་མཉམ་དུ་ཕོ་བྲང་དུ་ཕྱིན་ལ་ཀྲོའུ་སིའི་མདུན་དུ་ཟང་ཟིང་
གིས་ཁེངས་འདུག ཀྲོའུ་སི་ཡིས་བྱ་ཐམས་ཅད་ཀྱིས་ཡག་བཏོད་པ་
ཧ་ཅང་མཛེས་པ་མཐོང་བས་ཤིན་ཏུ་དགའ་བར་གྱུར། དེ་ནས་ཁོ་ཁྲི་
ལས་མར་བབས་ཏེ་བྱ་ཚོགས་ཀྱི་མདུན་དུ་ཡོང་ནས། ཁོ་ཚོ་ལ་ཞིབ་
མོར་བལྟས་ཤིང་གདོང་ལ་ཡིད་ཚིམས་པའི་འཛུམ་མདངས་རྒྱས། དེ་
ནས་ཀྲོའུ་སི་ཁྭ་ཏའི་མདུན་དུ་ཡོང་བ་ན། མིག་མདུན་དུ་སྔར་ལས་
མཛེས་པ་ཞིག་སྣང་བར་གྱུར་ཏེ། ཁོས་ཡག་བཏོད་པ་ཁྲ་ཁྲ་རིག་རིག་
ཡིན་པའི་ཁྭ་ཏ་ལ་གཟེངས་བསྟོད་བྱས་ཤིང་། ཁྭ་ཏའི་ཡག་བཏོད་པ་
དེ་བྱ་ཐམས་ཅད་ཀྱི་གྲས་སུ་གཞན་དང་མི་མཚུངས་པ་ཞིག་ཡིན་པས།
ཀྲོའུ་སི་ཡིས་ཁྭ་ཏ་བྱ་ཚོགས་ཀྱི་རྒྱལ་བོར་བསྐོ་རྒྱུར་ཐག་བཅད་པ་རེད།
མཇུག་འབྲས་ཁྱབ་བསྒྲགས་བྱས་མ་ཐག་བྱ་ཐམས་ཅད་ཁོང་ཁྲོ་
གཏིང་ནས་ལངས་ཤིང་། ཚང་མ་ཚང་ཁ་ཤིག་ཤིག་གིས་ཁྭ་ཏའི་མདུན་
དུ་རུབ་སྟེ། ཁྭ་ཏའི་ལུས་སུ་ཡོད་པའི་རང་གི་བྱ་སྒྲོ་དག་བཏོགས། ཅང་
མ་འགོར་བར། བྱ་ཐམས་ཅད་ཀྱིས་མཛེས་སྡུག་ལྡན་པའི་ཁྭ་ཏའི་སྟེང་
གི་སྒྲོ་ཡོད་ཚད་བཏོགས་ཚར་ཏེ་ཁྭ་ཏ་ནི་བཙོག་པོ་འཇིགས་སུ་རུང་བ་
ཞིག་ཏུ་བཏང་ངོ་།།
གཏམ་རྒྱུད་འདིས་ང་ཚོ་ལ་བསྟན་དོན་ནི། གཞན་གྱི་དངོས་པོ་ལ་
བརྟེན་ནས་གསོབ་རྫུ་ཡི་མཛེས་པ་ཞིག་ཐོབ་ཐུབ་ན་ཡང་། རང་ལ་མི་
དབང་བའི་དངོས་པོ་དེ་དག་དང་བྲལ་རྗེས། རང་གཟུགས་ཇི་འདྲ་ཡིན་
པ་དེ་ཕྱིར་མངོན་སྲིད་པའི་གནས་ལུགས་དེའོ།།
ངོ་མཚར་ཅན་གྱི་སྒོར་ཁུག
གནའ་སྔ་མོ་ཞིག་ལ། མི་དབུལ་བོ་ཞིག་ཡོད། ཁོས་རྒྱུན་དུ་རང་
ཉིད་ཕྱུག་པོ་ཞིག་ཏུ་འགྱུར་རྒྱུར་སྐོམ་པ་ཆུ་འདོད་ལྟར་རེ་བར་མ་ཟད།
ད་དུང་རྨི་ལམ་དུའང་རང་ཉིད་ཕྱུག་པོ་ཞིག་ཏུ་གྱུར་ཡོད་པ་རྨིས། ཉིན་
ཞིག་ལ། ཁོ་ཁོམ་དྲགས་ནས “གལ་ཏེ་ནམ་ཞིག་ང་ལ་སྒོར་མོ་མང་
བོ་ཡོད་གྱུར་ན། ངས་སྒོར་མོ་མང་བོ་བཀོལ་ནས་ཡིད་ཚིམས་རྗེས་
ལྷག་མ་རྣམས་གཅིག་ཀྱང་མ་ལུས་པར་ང་འདྲ་བའི་དབུལ་པོ་ཚོར་
སྦྱིན་རྒྱུ་ཁོ་ཐག་ཡིན།” ཞེས་ཁེར་ལབ་བྱས་པ་རེད།
སྐད་ཆ་བཤད་ནས་ཅང་མ་འགོར་བར། གློ་བུར་དུ་ཁང་བའི་གས་
གསེབ་ནས་དུད་སྨུག་ཅིག་འཕྱུར་ཞིང་རིམ་བཞིན་མི་ཞིག་ཏུ་གྱུར།
མི་དེ་ཧ་ཅང་དགའ་ཡོད་པ་དང་འདྲ་སྟེ། སྐད་ཆེན་པོས “གྲོགས་པོ།
བཤད་པ་ཧ་ཅང་བཟང་། ད་ལྟ་ངས་ཁྱོད་ལ་རོགས་བྱས་ཏེ་ཕྱུག་བདག་
ཅིག་ལ་འགྱུར་དུ་བཅུག་ཆོག” ཅེས་བཤད།
མི་དབུལ་བོ་དེས་སྐད་ཆ་དེ་དག་ཐོས་རྗེས་ཡ་མཚར་ཞིང་། ཁོས་
ཅི་ཡིན་འདི་ཡིན་མ་ཤེས་པའི་སྐབས་སུ། དུ་བ་ལས་བྱུང་བའི་མི་དེས་
རྫུ་འཕྲུལ་ལས་སྒོར་ཁུག་ཅིག་བྱུང་བ་དེ་མི་དབུལ་བོ་ལ་བྱིན། ད་དུང་
མི་དབུལ་བོ་དེ་ལ “སྒོར་ཁུག་འདིའི་ནང་དུ་གསེར་གྱི་དོང་ཙེ་གཅིག་
མ་གཏོགས་མེད། འོན་ཀྱང་།སྒོར་ཁུག་འདིར་ངོ་མཚར་བའི་ཁྱད་ཆོས་
ཤིག་ཡོད་དེ། ཁྱོད་ཀྱིས་སྒོར་ཁུག་ནང་གི་གསེར་གྱི་དོང་ཙེ་དེ་བླངས་
རྗེས་སྒོར་ཁུག་ཏུ་ཡང་གསེར་གྱི་དོང་ཙེ་གཅིག་མྱུར་དུ་ཐོན་ཡོང་།
གང་ལྟར། སྒོར་ཁུག་འདིའི་ནང་གི་སྒོར་མོ་ནི་བླངས་ནས་ཚར་རྒྱུ་མེད་
པ་ཞིག་དང་། བཀོལ་ནས་འཛད་མཐའ་མེད་པ་ཞིག་ཡིན། ཁྱོད་ཀྱིས་
འདི་ཁྱེར་སོང་། ཁྱོད་ལ་ངོ་མཚར་གྱི་སྒོར་ཁུག་འདི་ཡོད་ཚེ། ཁྱོད་རང་
འཇིག་རྟེན་འདིའི་ཆེས་ཕྱུག་པོ་རུ་འགྱུར་ངེས་ཡིན།” ཞེས་བཤད།
མི་དབུལ་བོ་དེ་ཧ་ཅང་ཡ་མཚན་སྐྱེས་ཏེ་མིག་ཟུང་ཆེར་གདངས་
ནས་ད་དུང་ཁོའི་རྣ་ལ་ཡིད་ཆེས་ཀྱི་མེད་པ་འདྲ། དོན་དངོས་སུ་ཁོ་
འཇིག་རྟེན་དུ་འདི་འདྲའི་དོན་དག་ཡ་མཚན་ཡོད་པར་ཡིད་ཆེས་ཀྱིན་
མེད་པ་རེད། དེ་ནས་ཁོས་ཐེ་ཚོམ་ངང་སྒོར་ཁུག་ཚུར་རང་ཉིད་ལ་
གཏད་འདུག་པའི་མི་དེར་ལྟ་བཞིན། སེམས་ཆུང་གིས “ཁྱེད་ཀྱིས་
བཤད་པ་འདི་དག་བདེན་པ་ཡིན་ནམ། ངས་རྨི་ལམ་རྨིས་ནི་མིན་
ནམ།” ཞེས་དྲིས།
མི་ཡ་མཚན་དེས་ཁོ་ལ “འདི་དག་ཐམས་ཅད་བདེན་པ་ཡིན།
འོན་ཀྱང་། ཁྱོད་ཀྱིས་ཡིད་ལ་འཛིན་རྒྱུ་ཞིག་ལ། ཁྱོད་ཀྱིས་རང་གིས་
བཀོལ་དགོས་པའི་དོང་ཙེ་དག་ཚང་མ་བླངས་རྗེས་སྒོར་ཁུག་དེ་ཆུ་
བོར་གཡུག་དགོས། དེ་མིན་ཕྱིན་སྔར་གྱི་ཡོད་ཚད་ཆུ་ཡི་ཝུ་བ་ལྟར་
འགྱུར་འགྲོ།” ཞེས་བཤད་རྗེས་མི་དེ་ཡང་དུད་སྨུག་ཅིག་ཏུ་གྱུར་ཏེ་མི་
སྣང་བར་གྱུར་བ་རེད།
མི་དབུལ་བོས་སྒོར་ཁུག་དེ་བཟུང་ནས་ཡིད་སེམས་སྤྲོ་བས་བཟི་
སོང་ལ། ཁོས་ལག་པ་སྒོར་ཁུག་ནང་དུ་བསྲིངས་ནས་ཚོད་ལྟ་ཞིག་བྱས་
པར་དངོས་གནས་སྒོར་ཁུག་ནང་དུ་གསེར་གྱི་དོང་ཙེ་གཅིག་ཡོད་པ་རེད།
ཁོས་དོང་ཙེ་དེ་ཕྱིར་བཏོན་རྗེས་སྒོར་ཁུག་ནང་དུ་ཡང་དོང་ཙེ་གཅིག་
ཐོན་བྱུང་། མི་དབུལ་བོས་གཅིག་རེ་གཅིག་རེ་བྱས་ནས་ཕྱི་རུ་བཏོན་
ནའང་སྒོར་ཁུག་ནང་དུ་ཡང་ནས་ཡང་དུ་གསེར་གྱི་དོང་ཙེ་ཐོན་པ་དང་
བླངས་ནས་ཚར་རྒྱུ་མེད། མི་དབུལ་བོ་དེ་དགའ་ནས་གནམ་ལྡིང་ས་
ལྡིང་བྱེད་བཞིན “ད་ནི་འགྲིག་སོང་། ང་རྒྱུ་ཐོག་ལ་བརྒྱབ་བྱུང་། ང་ཕྱུག་
བདག་ཏུ་གྱུར་སོང་། ད་ནས་བཟུང་ངས་དབུལ་བོའི་འཚོ་བ་རོལ་མི་
དགོས།” ཞེས་དགའ་འབོད་བྱས།
གསེར་གྱི་དོང་ཙེ་མང་བོ་ཡོད་པའི་དབུལ་བོ་དེས་དེ་དག་ཇི་ལྟར་
བཀོལ་རྒྱུའི་སྟེང་ལ་བསམ་བློ་གཏོང་མགོ་བརྩམས། ཁོས “ངས་
གཞིས་ཀ་ཆེན་པོ་ཞིག་ཉོས་ན་འོས་ཏེ། དེ་དུས་ཆར་རླུང་ཇི་འདྲ་རྒོད་
ཀྱང་ང་ནི་སྐྱིད་པོ་བདེ་མོར་བསྡད་ཆོག རབ་ཡིན་ན་ཁང་བའི་ཕྱི་
རོལ་དུ་མེ་ཏོག་ར་བ་ཆེན་པོ་ཞིག་དགོས་ལ། དེ་རུ་མེ་ཏོག་རིགས་མང་
བོ་བཏབ་སྟེ་རྒྱལ་བོའི་ཕོ་བྲང་ལྟ་བུར་བརྗིད་ཉམས་ལྡན་པ་ཞིག་ཡིན་
དགོས། གལ་ཏེ་ཁང་བ་འདི་འདྲ་ཆེན་པོ་ཞིག་ཡོད་ཚེ། ནང་གི་ཅ་ལག་
ཀྱང་བརྗིད་ཉམས་ལྡན་པ་ཞིག་ཡིན་འོས། དེ་བས་དངོས་རྫས་དཀོན་
པོ་རྣམ་པ་སྣ་ཚོགས་བཤམས་རྒྱུ་ཡིན། ད་དུང་ངའི་ཚབ་བྱས་ཏེ་གཞིས་
ཀར་བདག་སྐྱོང་བྱེད་པའི་གཡོག་པོ་མང་བོ་གླ་དགོས་ཏེ། དཔེར་ན།
ཞབས་གཡོག་དང་། ཇ་མ། མེ་ཏོག་གཉོར་མཁན། གཉེར་བ་སོགས་ལྟ་
བུ། ངས་ད་དུང་བཟའ་བཏུང་མང་བོ་ཉོས་ཏེ། ཇ་མ་ལ་འཛམ་གླིང་གི་ས
ཆ་སོ་སོའི་ཟས་མཆོག་དག་ལས་སུ་བཅུག་ནས། རང་ཉིད་ཀྱིས་འཇིག་
རྟེན་གྱི་ཟས་མཆོག་ཡོད་ཚད་ལ་རོལ་མྱོང་བྱ་དགོས། ད་ལྟ་ངའི་རྒྱབ་
ཀྱི་ལྭ་ཧྲུལ་བོ་འདིའང་བརྗེ་རན་འདུག ངས་ཀྱང་མཛེས་སྡུག་གི་རི་
མོས་རྒྱན་པའི་ལྭ་གསར་བ་གྱོན་འོས། ང་རང་ག་ས་གང་དུ་སོང་ནས་
ལྭ་བ་ཉོ་བ་དང་། ད་དུང་བཟོ་བ་ཆེས་བཟང་བོ་གདན་དྲངས་ཏེ་ངའི་
ལུས་པོར་དངོས་སུ་ཚད་འཇལ་ནས་ལྭ་བཟོ་རྒྱུ་ཡིན། ངས་ད་དུང་ཆེས་
ཡིད་དུ་འོང་བའི་ཤིང་རྟ་ཉོས་ཏེ་འཛམ་གླིང་ལ་ལྗོངས་རྒྱུ་བྱེད་པ་དང་།
སྐུ་དྲག་རྣམས་ཀྱི་ཞབས་བྲོ་འདུ་རར་ཞུགས་ནས་སྐུ་དྲག་གི་བུད་མེད་
་་་་་་ཞེས་མཚམས་དེར་ཐོན་རྗེས་ཡང་ཁོས “འཆར་གཞི་འདི་
དག་ཉིན་དེར་ཐོན་ན་ད་གཟོད་བལྟས་ཆོག ངས་ད་ལྟ་སྒོར་མོ་དེ་དག་
ཚང་མ་ཚགས་སུ་འཇུག་དགོས།” སྙམ།
རྗེས་སུ། མི་དབུལ་བོ་དེས་ཉིན་རྒྱུན་རང་གི་ལྟོ་རྒྱབ་གང་ལའང་ཁ་
ཡ་མི་བྱེད་པར་མཚམས་མེད་དུ་སྒོར་ཁུག་ནང་གི་གསེར་གྱི་དོང་ཙེ་ཕྱིར་
བླངས། ཁོས་སྐར་ཆ་གཅིག་ལའང་ངལ་གསོ་མི་བྱེད་པར་བླངས་པས།
ཁོའི་ཁང་བའི་ནང་ཡོངས་སུ་དོང་ཙེས་གང་ལ་ཉེ། འོན་ཀྱང་། ཁོས་ད་
དུང་མཚམས་འཇོག་རྒྱུར་འཐད་པ་མིན་པར་མུ་མཐུད་ནས་ཉིན་མཚན་
དབྱེ་མེད་དུ་དོང་ཙེ་མང་བོ་བླངས་བླངས་མཐར་ཅུང་ཙམ་མཚམས་
བཞག་རྗེས། ཁོས “སྒོར་མོ་འདི་དག་ད་དུང་བཀོལ་མི་རུང་། གལ་ཏེ་
བཀོལ་རྗེས་སྒོར་ཁུག་ཆུ་རུ་གཡུག་དགོས་པས། ངས་དེ་འདྲ་བྱེད་ག་
ལ་ཕོད།” ཅེས་བསམ་པ་རེད།
ཅང་མ་འགོར་བར་དོང་ཙེ་ཡིས་ཁང་བའི་ཕྱེད་ཀ་གང་བར་
གྱུར། སྐབས་དེར། ཁོས་སྒོར་ཁུག་ཁྱེར་ནས་ཆུ་འགྲམ་དུ་ཡོང་མོད།
འོན་ཀྱང་། ཁོས་སྒོར་ཁུག་དེ་ཆུ་རུ་གཡུག་མ་ཕོད་པར “ང་ལ་དོང་
ཙེ་ཏག་ཏག་ཁང་བ་གང་ཐོབ་དུས་ད་གཟོད་སྒོར་ཁུག་འདི་གཡུག་
འཇོག” བསམ་བཞིན་ཡང་ཁོ་ཕྱིར་ཁྱིམ་ལ་ལོག་སོང་། གསེར་སྒོར་
གྱིས་ཁོའི་ཁང་བ་གང་ལ་ཉེ་སྐབས། ཁོས་ཡང་སྒོར་ཁུག་ཁྱེར་ནས་
ཆུ་ཁར་ཐོན། ཐེངས་དེར། ཁོས་ཡང་གཡུག་མ་ཐུབ་པར་ཆུ་ཁ་རུ་ཡར་
འགྲོ་མར་འགྲོ་འགའ་བྱས་ཏེ་སྔར་བཞིན་སྒོར་ཁུག་ཁྱེར་ནས་ཁྱིམ་དུ་
བུད་སོང་།
འདི་ལྟར་ཉིན་ནས་ཉིན་འདས་ཤིང་ལོ་ནས་ལོ་འདས་ཏེ་མི་དབུལ་
བོ་དེའང་རྒས་ཤིང་འགྲོ་ཁག་པར་གྱུར། དེ་ནས་འཆི་བ་མགོར་ཐོན་
ཡང་ཁོས་ད་དུང་དོང་ཙེ་ཁང་བ་གང་བོར་བལྟས་ཏེ་སྔར་བཞིན་བཟའ་
བཏུང་དང་ལྭ་བ་ཉོ་རྒྱུར་སེར་སྣ་བྱེད་ཅིང་སྨན་ཉོ་རྒྱུར་ཡང་སེར་སྣ་བྱས་
པ་རེད། ཁོས་སྒོར་ཁུག་ལག་ཏུ་བསྡམས་ནས་ད་དུང་གཡུག་མ་ཕོད།
གསེར་སྒོར་ཡང་གཅིག་ཀྱང་བཀོལ་མ་ཐུབ་པ་རེད།
มམཐར་མི་རྣམས་ཀྱིས་རྩྭའི་སྤྱིལ་བུ་དེའི་ནང་དུ་མི་དབུལ་བོ་
དེའི་བེམ་པོ་རྙེད་ཅིང་། ཁོའི་མཐའ་འཁོར་དུ་བགྲང་གིས་མི་ལང་བའི་
གསེར་སྒོར་གྱིས་གང་ཡོད་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ལ་ཧམ་སེམས་ཆེ་
དྲགས་ན་ཆོག་ཤེས་མེད་པར་འགྱུར་འགྲོ་ལ། ཆོག་ཤེས་མེད་པའི་མིས་
མཐར་རང་ཉིད་ཀྱང་བརླག་འགྲོ་བའི་གནས་ལུགས་དེའོ།།
ཆུ་གླང་དང་སྦལ་བ།
ཚ་གདུག་ཆེ་བའི་དབྱར་ཁའི་ཉིན་གུང་ཞིག་ལ། ཨ་མ་སྦལ་བས་
རང་གི་ཕྲུ་གུ་རྣམས་ལ “གཅེས་ཕྲུག་ཚོ། ཨ་མ་ལ་བྱ་བ་ཞིག་ཡོད་
པས་ཕྱི་རུ་འགྲོ་དགོས། ཁྱོད་ཚོ་ཁྱིམ་ནས་ཡག་པོར་སྡོད། ཡར་རྒྱུག་
མར་རྒྱུག་བྱེད་མི་རུང་། ད་ལྟ་ཁྱོད་ཚོ་ཉིན་གུང་གི་གཉིད་ལ་རོལ་རྒྱུ་
བྱོས། གཉིད་ལས་སད་ན་ཨ་མ་ཡང་ཕྱིར་ཐོན་ཡོད་སྲིད།” ཅེས་བཤད།
སྦལ་ཕྲུག་ཚོས་རེ་རེ་བཞིན་མགོ་ལྕོག་ལྡེམ་ཞིང་། ཨ་མ་ལ་ཡར་
མར་མི་རྒྱུག་པར་ཁྱིམ་ནས་མོ་ཕྱིར་ཡོང་བར་སྒུག་འདུག་རྒྱུར་ཁས་
བླངས། དེ་ནས་ཨ་མ་སྦལ་བ་དེ་སེམས་བདེ་མོའི་ངང་བུད་སོང་།
འོན་ཀྱང་། ཨ་མ་སྦལ་བ་སོང་ནས་ཅང་མ་འགོར་བར། སྦལ་ཕྲུག་
རྣམས་ཁྱིམ་ནས་འདུག་མ་འདོད་པར་ཁོ་ཚོ་སྐམ་སར་སོང་ནས་ལ་
ལུང་ལ་ལྟད་མོ་བལྟ་བསམ་པའི་རེ་བ་ཧ་ཅང་ཆེ། སྦལ་ཕྲུག་གཅིག་
གིས “འུ་ཚོ་མཉམ་དུ་སྐམ་སར་ལྟད་མོ་ལྟ་རུ་སོང་ན་ཇི་འདྲ་འདུག
སྐམ་ས་དང་མཚོ་ལ་དོན་དངོས་སུ་མི་འདྲ་བ་ཅི་ཞིག་འདུག་པར་ལྟ།
སྐམ་ས་ནི་མཚོ་ལས་སྐྱིད་ཀྱང་སྲིད།” ཅེས་བཤད་པར། ཚང་མ་ཧ་
ཅང་སྤྲོ་བའི་ངང་ཁོའི་བསམ་ཚུལ་ལ་འཐད་པ་བྱུང་། དེ་ནས་སྦལ་
ཕྲུག་རྣམས་གྲལ་བསྒྲིགས་ནས་རྫིང་བུའི་འགྲམ་དུ་ཐོན་པ་རེད།
ཏག་ཏག་ཆུ་གླང་ཞིག་རྫིང་བུའི་འགྲམ་དུ་འགྲོ་བ་ལ། ཁོ་ཚ་
གདུག་གི་ཉི་མས་ཀླད་ལོག་པར་འགྱུར་ཉེ་བས། རྫིང་བུ་ཆེན་པོ་ཞིག་
མཐོང་མ་ཐག་ཧ་ཅང་དགའ་སྟེ། མགྱོགས་པོར་རྫིང་འགྲམ་དུ་སོང་།
སྐབས་དེར། ཆུ་གླང་གིས་ཆེས་བསྒྲུབ་འདོད་པ་ནི་རྫིང་བུ་དེའི་ནང་དུ་
བག་ཕེབས་ཀྱིས་ཁྲུས་ཤིག་བྱས་རྗེས་ཆུ་རྒྱགས་ཚད་ཅིག་འཐུང་བསམ་
པ་དེ་རེད།
ཆུ་གླང་དེ་རྫིང་བུའི་ཕྱོགས་སུ་རྒྱུག་ཅིང་། རྐང་བའི་འོག་ཏུ་སྦལ་
ཕྲུག་སྐོར་ཅིག་འགྲོ་བ་ལ་གཏན་ནས་མཉམ་མ་བཞག་པར་རྐང་བ་ཡ་
གཅིག་རྫིང་བུའི་ནང་དུ་སྤོས་པ་རེད།
ཆུ་ནང་གི་སྦལ་ཕྲུག་དག་བརྐྱལ་ནས་ཆུ་འགྲམ་དུ་ཐོན་པ་ན།
ཆུ་གླང་གི་རྐང་བ་རྫིང་བུ་རུ་སྤོས་པ་མཐོང་སྟེ། ཁོ་ཚོ་མྱུར་དུ་དེ་ལ་
གཞའ་ཞིང་ཆུ་གླང་གི་རྨིགས་པ་ཆེན་པོས་གཅུར་བར་སྐྲག་པ་རེད།
སྦལ་ཕྲུག་དེ་དག་ཤུགས་ཀྱིས་ཆུ་ནང་དུ་ཕྱིར་བརྐྱལ་ཀྱང་། སྦལ་ཕྲུག་
གཅིག་གཞའ་ལོང་མ་བྱུང་བར་ཆུ་གླང་གི་རྨིགས་འོག་ཏུ་གཅུར་ནས་
བསད་པ་རེད། སྦལ་ཕྲུག་གཞན་པ་དག་གིས་དེ་མཐོང་རྗེས་ཤིན་ཏུ་
སྐྲག་སྟེ་མྱུར་དུ་ཁྱིམ་ལ་ཐོན།
སྐབས་དེར། ཁོ་ཚོའི་ཨ་མ་ཡང་ཁྱིམ་ལ་ཐོན་ཞིང་། ཨ་མས་ཕྲུ་
གུ་གཅིག་ཇེ་ཉུང་དུ་སོང་ཡོད་པ་མཐོང་སྟེ།སྦལ་ཕྲུག་གཞན་དག་ལ་ཁོ་
ཚོའི་སྤུན་ཡ་གཅིག་གང་ལ་སོང་བ་དྲིས།
སྦལ་ཕྲུག་ཚང་མས་མགོ་བོ་སྨད་དེ་བསྡད་ཅིང་། ཨ་མ་སྦལ་བས་
གནས་ཚུལ་མི་འགྲིག་པ་མཐོང་ནས་མྱུར་དུ་དོན་དག་ཅི་བྱུང་བར་
དྲིས་པ་ན། སྦལ་ཕྲུག་གཅིག་གིས “ཨ་མ། ཚང་མ་ང་ཚོ་ལན་ནི་ཡིན།
ཁྱེད་སོང་ཤུལ་ནས་ང་ཚོ་སྐམ་ས་ལ་མཚར་སྣང་སྐྱེས་ཏེ་དེར་ལྟ་འདོད་
སྐྱེས་པས། ང་ཚོ་བརྐྱལ་ནས་རྫིང་འགྲམ་ལ་སོང་། ཏག་ཏག་ང་ཚོ་རྫིང་
འགྲམ་ལ་འབུད་གྲབས་བྱེད་སྐབས། རྐང་ལག་བཞི་ཅན་གྱི་རི་དྭགས་
ཤིག་རྫིང་འགྲམ་ལ་ཐོན་ཞིང་། ང་ཚོ་གཞའ་ལོང་མ་བྱིན་པས། ཁོའི་
རྨིགས་པ་ཆེན་པོས་ང་ཚོའི་སྤུན་ཟླ་གཅིག་གཅུར་སོང་།” ཞེས་བཤད།
ཨ་མ་སྦལ་བས་དེ་ཐོས་རྗེས་སེམས་ཤིན་ཏུ་སྐྱོ་ཞིང་། མོས་རང་ལ་
དབུགས་རྒྱག་ཞོར་དུ “རི་དྭགས་དེའི་ཚུགས་ཀ་འདི་འདྲ་དང་ཆེ་ཆུང་
འདི་འདྲ་ཞིག་ཡིན་ནམ།” ཞེས་དྲིས་པར། སྦལ་ཕྲུག་དེས “ཨ་མ།
ད་ཁྱེད་ཀྱིས་དབུགས་མ་རྒྱག ངས་བལྟས་ན་ཁྱེད་རི་དྭགས་དེའི་ཆེ་
ཆུང་དང་བསྡུར་ཐབས་བྲལ། ད་དུང་མུ་མཐུད་དུ་དབུགས་བརྒྱབ་ཚེ་
ཁྱེད་ཀྱི་ལྟོ་བ་སྦས་ནས་འགད་ངེས་རེད།” ཅེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ཆུང་ཆུང་དེ་ཇི་འདྲ་
ཞིག་ཡིན་ཡང་ཆེན་པོ་ལ་བསྡུར་ཐབས་བྲལ་བས། མི་ཡིས་བྱ་དངོས་
ཆེན་པོའི་མདུན་དུ་ཨུ་ཚུགས་ཀྱིས་རང་དང་དོ་མཉམ་པར་འཛིན་མི་
རུང་བའི་གནས་ལུགས་དེའོ།།
ཆུ་མིག་འགྲམ་གྱི་ཤྭ་བ་དང་སེང་གེ
ནགས་ཚལ་ཞིག་ན་མཛེས་སྡུག་ལྡན་པའི་ཤྭ་བ་ཁྲ་རིས་ཤིག་ཡོད།
ཉིན་ཞིག ཤྭ་བ་ཁྲ་རིས་ནགས་ཚལ་དུ་ཅི་དགར་རྩེད་འཇོར་རོལ་ཏེ་
དུས་ཀྱང་བརྗེད། ཏག་ཏག་ཉིན་གུང་གི་དུས་སུ། ཤྭ་བ་ཁྲ་རིས་སྐོམ་
ནས་མ་བཟོད་པས། ཁོ་མགྱོགས་པོར་ཆུ་མིག་ཕྱོགས་སུ་ཕྱིན།
ཤྭ་བ་ཁྲ་རིས་དེས་ཞིམ་མངར་གྱི་ཆུ་ཁམ་གང་རེ་གང་རེ་བྱས་
ནས་ལོངས་སུ་སྤྱད་དེ་བརྒྱགས་རྗེས། ཆུ་མིག་གི་འགྲམ་དུ་ལངས་ཏེ་
ཆུ་ནང་དུ་འཆར་བའི་རང་གི་གཟུགས་བརྙན་ལ་བལྟས། ཤྭ་བ་ཁྲ་རིས་
དེས་རང་གི་མཛེས་ཤིང་ཕྲ་བའི་རྭ་གཉིས་མཐོང་སྟེ་ཡིད་སེམས་ཧ་ཅང་
ཚིམས་པར་གྱུར། ཁོས་ཡང་རང་གི་ལུས་ཀྱི་ཁྲ་ཐིག་ལ་བལྟས་པ་ན། 
དེ་ཡང་ཧ་ཅང་ཡིད་དབང་འཕྲོག་པ་ཞིག་ཡིན་ཏེ། རབ་ཏུ་བཞད་པའི་
དཔྱིད་མགོའི་མེ་ཏོག་དང་འདྲ་བས། ཤྭ་བ་ཁྲ་རིས་དེ་ལ་ང་རྒྱལ་ལྷག་ཏུ་
སྐྱེས། འོན་ཀྱང་། ཁོས་རང་གི་ཕྲ་ཞིང་ཐུང་བའི་རྐང་ལག་མཐོང་བ་ན་
ཧ་ཅང་མི་དགའ་བར་གྱུར། རང་གི་ལུས་པོའི་ཁག་གཞན་དག་ཤིན་ཏུ་
མཛེས་ན་ཡང་ཧ་ཅང་ཐུང་བའི་རྐང་ལག་གིས་རང་ཉིད་བརྫད་འདུག་
སྙམ་སྟེ་ཁོའི་སེམས་ཁམས་མི་སྐྱིད་པར་གྱུར།
ཤྭ་བ་ཁྲ་རིས་དེས་ལྟ་བཞིན་སེམས་ཤོར་ཞིང་། ཁོས་ད་དུང་རང་
གི་མཛེས་སྡུག་གི་གཟུགས་པོ་ལ་ལྟ་བཞིན་པའི་སྐབས་སུ། སེང་གེ་
ཞིག་གིས་ཆུ་མིག་འགྲམ་དུ་ཤྭ་བ་ཁྲ་རིས་དེར་བརྟགས་ནས་ཡུན་རིང་
འགོར། ཤྭ་བ་ཁྲ་རིས་ཆུ་ནང་གི་རང་གི་གཟུགས་བརྙན་ལ་ཆགས་
པས། ཉེན་ཁ་ཐོན་ལ་ཉེ་བ་གཏན་ནས་ཚོར་མ་བྱུང་། གཏུམ་དྲག་གི
སེང་གེ་དེ་ཤུགས་ཀྱིས་མཆོངས་ཤིང་རྒྱུག་པ་ན། ཤྭ་བ་ཁྲ་རིས་སྐྲག་སྟེ་
བྲོས་ཤིང་། མིག་རྡེབ་དབང་ཙམ་ལ་སེང་གེ་དེ་ཐག་རིང་སར་སྐྱུར་ཡོད་
པ་རེད།
ཤཱ་བ་ཁྲ་རིས་དེ་ཤུགས་ཀྱིས་རྒྱུག་དུས་ཁོའི་སྟོབས་ཤུགས་ཡོད་
ཚད་རྐང་ལག་སྟེང་དུ་ཡོད་ལ། སེང་གེ་དེས་རྗེས་མི་གཏོང་བར་བདའ་
འདེད་བྱེད་སྐབས། ཁོའི་སྟོབས་ཤུགས་ཡོད་ཚད་སེམས་ནས་བྱུང་བ་
རེད། ཤྭ་བ་ཁྲ་རིས་ཐང་གཞུང་བརྒྱུད་ནས་རྒྱུག་པས་སེང་གེས་ཁོའི་
རྗེས་མ་ཟིན་པར། ཤྭ་བ་ཁྲ་རིས་ཀྱང་སྲོག་ཉེན་ལས་ཐར་བ་རེད། འོན་
ཀྱང་། ཤྭ་བ་ཁྲ་རིས་བྲོས་ནས་ནགས་ཚལ་དུ་ཐོན་སྐབས། གནས་
ཚུལ་ལ་འགྱུར་ལྡོག་བྱུང་བ་སྟེ། ཁོས་རང་གི་གཟི་བརྗིད་དུ་མཐོང་བའི་
མཛེས་སྡུག་གི་རྭ་གཉིས་ལྗོན་པའི་ཡལ་གར་ཐོག་པས་ཤྭ་བ་ཁྲ་རིས
ཀྱིས་འཕག་འཚག་ཇི་འདྲ་བྱས་ཀྱང་རྭ་གཉིས་ཡལ་གའི་བར་ནས་
ལེན་མ་ཐུབ། མཐར་ཤྭ་བ་ཁྲ་རིས་དེ་མིག་གིས་བལྟས་བལྟས་ལ་རྗེས་
སུ་བདའ་བཞིན་པའི་སེང་གེས་ས་ལ་མནན་ཞིང་དེ་ནས་ཁོའི་སྐེ་ལ་སོ་
བཏབ་པ་རེད།
ཤྭ་བ་ཁྲ་རིས་ཀྱིས་འཆི་ཁར་ངག་ལྡབ་ལྡིབ་ཀྱིས “ང་དངོས་
གནས་རང་ལ་ཡིད་ཆད། ང་རང་མི་དགའ་བའི་རྐང་བ་གཉིས་ཀྱིས་
རང་གི་སྲོག་བསྐྱབས་ཤིང་། རང་གི་གཟི་བརྗིད་དུ་མཐོང་བའི་མཛེས་
སྡུག་གི་རྭ་གཉིས་ཀྱིས་ང་རང་འཆི་ལམ་དུ་བརྫངས་སོང་།” ཞེས་
བཤད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མཛེས་སྡུག་གི་དངོས་
པོ་ལ་སྤྱོད་སྒོ་ཆེ་བའི་ངེས་པ་མེད་པར་མ་ཟད། དེ་ལས་ལྡོག་སྟེ་ཆག་
སྒོ་འབྱུང་དུ་འཇུག་སྲིད་པ་དང་། མཛེས་པ་མེད་པའི་དངོས་པོས་ཆེས་
གནད་འགག་གི་སྐབས་སུ་རང་གི་བཀོལ་སྤྱོད་རིན་ཐང་འདོན་སྤེལ་
བྱེད་སྲིད་པས། ང་ཚོས་ཕྱི་ཚུལ་གྱི་མཛེས་པ་དང་ཡང་ན་མི་སྡུག་པའི་
ཁག་ཅིག་ལ་གཞིགས་ནས་དངོས་པོ་གང་གི་ཡོད་ཚད་ལ་ཐག་གཅོད་
བྱ་མི་རུང་བའི་གནས་ལུགས་དེའོ།།
ཉི་མ་དང་བྱང་རླུང་།
མཐའ་ཡས་ནམ་མཁའི་དབྱིངས་སུ། ཉི་མ་དང་བྱང་རླུང་གཉིས་
ནི་ཆེས་བཟང་བའི་གྲོགས་པོ་ཡིན་ལ། དེ་གཉིས་རྒྱུན་དུ་འགྲོགས་ཤིང་
ལུས་དང་གྲིབ་མ་བཞིན་དུ་ཁ་མི་འབྲལ་བ་རེད།
ཉིན་ཞིག་ལ། ཉི་མ་དང་བྱང་རླུང་གཉིས་ཁོམ་དྲགས་ནས་ལབ་
གླེང་སྣ་ཚོགས་བྱས། དེ་གཉིས་ཀྱིས་ལབ་གླེང་བྱས་ཏེ་ནམ་མཁའི་
ལྷོ་མཐའ་ནས་བྱང་ལ་ཐོན་ཞིང་། གནའ་ནས་དེང་བར་དུ་ལབ་གླེང་
བྱས་ཏེ་ཧ་ཅང་སྐྱིད། འོན་ཀྱང་། དེ་གཉིས་ཀྱིས་སུ་ཡི་ནུས་པ་ཆེས་ཆེ་
བ་ཡིན་པ་གླེང་སྐབས། ཁོ་གཉིས་བར་དུ་འགལ་བ་བྱུང་ཞིང་། བཤད་
ཀྱིན་བཤད་ཀྱིན་ཛ་དྲག་ཏུ་གྱུར་ལ། ཕན་ཚུན་རྩོད་རེས་བྱས་བྱས་ཀྱང་
མཐའ་མཇུག་འབྲས་ཅི་ཡང་མ་བྱུང་། མིག་སྔར་གྲོགས་པོ་གཉིས་ཀྱིས་
ཕན་ཚུན་ལ་ཁ་ཡ་མི་བྱེད་པ་རེད།
ཏག་ཏག་སྐབས་དེར། མི་ཞིག་ས་དེ་བརྒྱུད་ནས་འགྲོ་བ་ལ། ཉི་
མས་མི་དེ་མཐོང་རྗེས་ཐབས་ཤིག་དྲན་བྱུང་། ཁོས་བྱང་རླུང་ལ “ད་
ནི་ངེད་གཉིས་ཀྱིས་སུ་ཞིག་བདེན་པ་བཤད་དཀའ། དེས་ན་འུ་གཉིས་
ཀྱིས་འགྲན་སྡུར་ཞིག་བྱེད། ཁྱོད་ཀྱིས་མི་ཞིག་ལམ་ན་འགྲོ་བཞིན་པ་
དེ་མཐོང་ངམ། གལ་ཏེ་སུས་མི་འདི་ལ་ཁོའི་ལྭ་བ་དག་ཕུད་དུ་འཇུག་
ཐུབ་ཚེ། དེ་ནུས་པ་ཆེས་ཆེ་བ་ཡིན་པ་ར་སྤྲོད་བྱས་པ་ཡིན། དེ་ལྟར་
བྱས་ན་ཇི་འདྲ་རེད།” ཅེས་དྲིས་པར། བྱང་རླུང་མྱུར་དུ་འཐད་པ་བྱུང་
ཞིང་། ཡིད་ཆེས་ཆེན་པོས “གནད་དོན་མེད། ང་ལ་འདི་ཁག་པོར་མི་
འདུག” ཅེས་བཤད
བྱང་རླུང་གིས་ལམ་འགྲོ་བ་དེར་གཏད་ནས་དལ་མོར་ཕུ་ཞིག་
བཏབ། ཁོས་དེ་ལྟར་བྱས་ན་ལམ་འགྲོ་བའི་ཕྱི་ལྭ་རླུང་གིས་ཁུར་འགྲོ་
སྙམ། འོན་ཀྱང་། ལམ་འགྲོ་བར་འཁྱག་པའི་སྣང་བ་ཞིག་སྐྱེས་ཏེ་སྔོན་
ལ་གྲོལ་ཡོད་པའི་སྒྲོག་བུ་རྣམས་ཕྱིར་བསྒྲོགས་ཏེ་མུ་མཐུད་དུ་ལམ་
ལ་ཆས། བྱང་རླུང་གིས་གནས་ཚུལ་མ་འགྲིག་པ་མཐོང་ནས་མྱུར་དུ་
དབུགས་གཏིང་ཟབ་པ་ཞིག་བརྔུབས་ཏེ་ཡང་ལམ་འགྲོ་བར་ཕུ་བཏབ་
པ་ན། ལམ་འགྲོ་བ་དེ་ལྷག་ཏུ་གྲང་སྣང་སྐྱེས་ཏེ་ལྭ་བའི་གོང་བ་ཡང་
ཡར་བསླངས་ཤིང་ལག་པས་དམ་པོར་བསྡམས་སོང་། བྱང་རླུང་གིས་
གནས་ཚུལ་དེ་མཐོང་རྗེས་ལྷག་ཏུ་འཚབ་ཅིང༌། ཁོས་ང་རང་ཉི་མ་
ལས་གཏན་ནས་ཕམ་མི་རུང་སྙམ་སྟེ་ཤུགས་ཡོད་ཚད་བཏོན་ནས་
ལམ་འགྲོ་བར་ཕུ་བཏབ་པ་དང་། ཁོས་སྐར་ཆ་གང་ལའང་མཚམས་མ་
བཞག འོན་ཀྱང་། བྱང་རླུང་གི་ཤུགས་ཇི་ལྟར་ཆེ་ན་ལམ་འགྲོ་བས་ལྭ་
བར་འཐམས་པ་དེ་ལྟར་དམ་པས། མཐའ་མཇུག ལམ་འགྲོ་བ་དེས་
ངོ་གདོང་དང་སྐེ་ཚང་མ་ལྭ་བའི་གོང་བར་འཁུམས་ཏེ་ལྭ་བས་ལུས་
ཡོངས་དམ་པོར་གཅུད།
བྱང་རླུང་གིས་ཐབས་གཞན་གང་ཡང་མ་རྙེད་པས་གོ་སྐབས་དེ་
ཉི་མ་ལ་མི་སྟེར་ཐབས་མེད་བྱུང་། ཉི་མས་ཐོག་མར་དྲོད་འཇམ་གྱི་ཉི་
འོད་ལམ་འགྲོ་བར་གཏོར་བ་ན་ལམ་འགྲོ་བ་དེར་དྲོ་སྣང་སྐྱེས་པས་
ཁོས་ལྭ་བའི་སྒྲོག་གུ་གྲོལ་བྱུང་། དེ་ནས་ཉི་མས་ཡང་ཉི་འོད་དྲག་པོ་
ཞིག་ལམ་འགྲོ་བའི་སྟེང་དུ་འཕྲོས་པར་ལམ་འགྲོ་བ་ཧ་ཅང་ཚ་ཆེ་སྟེ་
སྟོད་ལྭ་ཕུད། ཉི་མས་མུ་མཐུད་དུ་འོད་ཆེན་པོ་ས་གཞིར་འཕྲོས་པ་ན།
ལམ་འགྲོ་བ་དེ་ཇེ་ཚ་ནས་ཇེ་ཚར་སོང་སྟེ་རྔུལ་ཆུས་རྒྱབ་བརླན་པར་
བྱས། མཐར་ལམ་འགྲོ་བས་ཚ་བ་མ་བཟོད་པར་ལུས་ཀྱི་ལཱ་ཡོངས་སུ་
ཕུད་དེ་ཆུ་ནང་དུ་སོང་ནས་འཁྲུས་བྱས་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། བཙན་སྐུལ་བྱེད་པ་
ལས་ཁ་ཏ་སློབ་གསོ་བྱས་ན་དེར་ཕན་པ་ལྡན་པའི་གནས་ལུགས་དེའོ།།
དོང་ནང་དུ་ལྷུང་བའི་ཝ་དང་ར་རྒན།
ཝ་མོ་ཞིག་གིས་སེམས་ཆུང་མ་བྱས་པར་དོང་ཆུའི་ནང་དུ་ལྷུང་
བ་རེད། ལས་ལེགས་པ་ཞིག་ལ་དོང་ནང་གི་ཆུ་དེ་འདྲ་གཏིང་ཟབ་རྒྱུ་
མེད་པས་ཝ་མོ་དེ་ནུབ་ནས་སྲོག་འཆོར་བའི་ཉེན་ཁའི་ཚད་ལ་སླེབས་
མེད། དེ་བས། ཝ་མོས་ཤུགས་ཀྱིས་འཕག་འཚག་བྱས་ཏེ་དོང་ཁར་
འབུད་འདོད་ཀྱང་དོང་ངོས་ཧ་ཅང་བརླན་ཞིང་འདམ་ཆུ་ཡིན་པས། ཝ་
མོ་ཡར་ཅུང་འགོས་རྗེས་ཡང་མར་ཤུད་འགྲོ་བ་དང་། དེ་ལྟར་ཐེངས་
འགར་འགོས་ཀྱང་ཕྱིར་འབུད་མ་ཐུབ། ཝ་མོ་ལ་རེ་བ་མེད་པར་གྱུར་
ཏེ༑ དེས་བསམ་པར་རང་ཉིད་དོང་ཁར་འབུད་རྒྱུ་དེ་དཔེ་མི་སྲིད་པར་
འདུག་པས། ད་ནི་གཞན་གྱི་རོགས་རམ་ལ་སྒུག་རྒྱུ་ལས་ཐབས་མི་
འདུག་སྙམ།
ཅུང་འགོར་རྗེས། ར་རྒན་ཞིག་གནས་དེ་བརྒྱུད་ནས་སོང་། ཁོ་
ལ་ལུང་བརྒལ་ནས་ཡོང་བས་ཧ་ཅང་སྐོམ་དྲགས་པ་དང་། སྐབས་དེར།
མདུན་དུ་དོང་ཆུ་ཞིག་ཡོད་པ་མཐོང་ནས་ཧ་ཅང་དགའ་བར་གྱུར། ཁོ་
མགྱོགས་པོར་བརྒྱུགས་ནས་དོང་ཆུའི་ནང་དུ་བལྟས་པ་ན། ཝ་མོ་
ཞིག་ནང་དུ་ཙོག་འདུག་པ་མཐོང་། ར་རྒན་གྱིས “ཝ་ཡེ། གྲོགས་པོ།
དོང་འདིའི་ནང་གི་ཆུ་ཞིམ་མམ།” ཞེས་དྲིས་པར། ཝ་མོས་དོང་ཁ་རུ་
གློ་བུར་དུ་ར་རྒན་ཞིག་འགྲོ་བ་མཐོང་ནས། མྱུར་དུ་གཡོ་སྒྱུའི་ཐབས་
ཤིག་དྲན་ཅིང་། དེས་ངག་འཇམ་པོས “དོང་འདིའི་ནང་གི་ཆུ་ཧ་ཅང་
ཞིམ། ངས་ད་བར་དུ་འདི་ལས་ཆུ་ཞིམ་པོ་ཞིག་འཐུང་མ་མྱོང་། འདི་ནི་
གནམ་འོག་གི་ཆེས་བཟང་བའི་ཆུ་མིག་གཅིག་པུ་དེ་རེད། དེའི་རྐྱེན་
གྱིས། ང་མར་དོང་ནང་དུ་ལྡིང་ནས་ཆུ་ཡིད་ཚིམ་པ་ཞིག་འཐུང་འདོད་
པ་ཡིན། ཁྱོད་ཀྱང་མར་ཤོག་དང་། འུ་གཉིས་ཀྱིས་མཉམ་དུ་ཆུ་འདི་
ཡིད་ཚིམས་པ་ཞིག་འཐུང་།” ཞེས་བཤད།
ར་རྒན་དེ་དངོས་གནས་སྐོམ་དྲགས་པས། ཅི་ལ་ཡང་འདང་མ་
བརྒྱབ་པར་ཝ་མོའི་སྐད་ཆ་དག་བདེན་པར་རློམ་ནས་མར་དོང་ནང་དུ་
ལྡིང་བ་རེད། ར་རྒན་གྱིས་དབུགས་ཐེངས་གཅིག་གིས་ཆུ་མང་བོ་ཞིག་
འཐུང་ནས་སྐོམ་བསད། འོན་ཀྱང་། དོང་དེ་གཏིང་ཟབ་པས། ཕྱིར་ཇི་
ལྟར་འགྲོའམ། དེ་ནས་ར་རྒན་གྱིས་ཝ་མོ་དེ་དང་གྲོས་བྱས་ནས་ཁར་
འབུད་ཐབས་ཤིག་མི་བཙལ་ཐབས་མེད་བྱུང་ཞིང་། ཝ་མོས་ད་ནི་གོ་
སྐབས་ཡོད་སོང་སྙམ་ནས། ར་རྒན་ལ “ངས་ཐབས་ཤིག་དྲན་བྱུང་།
འོན་ཀྱང་། ཁྱོད་འཐད་མིན་མི་ཤེས། ཁྱོད་ཀྱིས་རྐང་བ་སྔོན་མ་གཉིས་
དོང་ངོས་ལ་འཁན་ཏེ་རྭ་ཅོ་དྲང་མོ་བྱས་ན། ང་དེའི་སྟེང་ལ་སྤོས་ཏེ་ཡར་
ལྡིང་ན་དོང་ཁར་འབུད་ཐུབ། ང་དོང་ཁར་བུད་རྗེས་ཁྱོད་ཡར་འཐེན་
ན་ཇི་འདྲ་རེད།” ཅེས་བཤད། ར་རྒན་དོང་ཁར་འབུད་རྒྱུར་བྲེལ་བ་
ལངས་ཏེ་བསམ་བློ་ཅི་ཡང་མ་བཏང་བར་ཝ་མོས་བཤད་པ་ཇི་བཞིན་
བསྒྲུབས་སོ།། ཝ་མོ་ར་རྒན་གྱི་རྒྱབ་ལ་སྤོས་རྗེས་རྭ་རྩེ་ལ་འཛེགས། དེ་
ནས་ཤུགས་ཀྱིས་ཡར་ལྡིང་བས་དོང་ཁར་འབུད་ཐུབ་སོང་།
ཝ་མོ་དོང་ཁར་བུད་རྗེས་ར་རྒན་སྐྱོབ་པའི་བསམ་པ་གང་ཡང་
མེད་པར་ར་རྒན་ལ་ཁ་ཡ་མ་བྱས་པར་བུད་སོང་། ར་རྒན་གྱིས་ད་
དུང་དོང་ནང་དུ་ཝ་མོས་རང་ཉིད་སྐྱོབ་རྒྱུར་བསྒུགས་ནས་བསྡད་པ་ལ།
དོང་ཁ་རུ་གྲག་འགུལ་ཅི་ཡང་མེད་པས། ད་གཟོད་ར་རྒན་གྱིས་རང་
ཉིད་ལ་མགོ་སྐོར་ཐེབས་པ་ཤེས། དེ་ནས་ཁོས་ཝ་མོ་ལ “རློམ་རྒྱུ་མེད་
པའི་གཏེ་བོ་ཁྱོད། ཁྱོད་ཚིག་ཐོག་ནས་མི་འདུག་པར་དམ་བཅའ་ལ
རྒྱབ་འགལ་བྱས་སོང་། སྔར་ནས་འདི་འདྲ་ཡིན་པ་ཤེས་རྒྱུ་ན། ངས་
ཁྱོད་ལ་རོགས་བྱེད་མི་སྲིད།” ཅེས་སྡིགས་པ་ལ། ཝ་མོ་དགོད་ཞོར་
དུ་ཁ་ཕྱིར་འཁོར་ནས་དོང་ནང་གི་ར་རྒན་ལ “ཝ་ཡེ། གྲོགས་པོ། དེ་
འདྲ་ཁོང་ཁྲོ་མ་ལངས་ཡ། གལ་ཏེ་ཁྱོད་ཀྱི་བློ་རིག་དེ་ཁྱོད་ཀྱི་སྨ་ར་
ལྟར་མཛེས་རྒྱུ་ན། ཁྱོད་ཀྱང་ངའི་གཡོ་འོག་ཏུ་ཚུད་དེ་དོང་ལ་མཆོང་མི་
སྲིད།” ཅེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་རིག་རྒོད་ཅིག་ཡིན་
ཕྱིན།ཐོག་མར་བྱ་བའི་མཇུག་འབྲས་ལ་འདང་གསལ་བོ་བརྒྱབས་རྗེས།
ད་གཟོད་བསྒྲུབ་དགོས་པའི་གནས་ལུགས་དེའོ།།
དྲིལ་བུ་བཏགས་པའི་ཁྱི།
གྲོང་གསེབ་ཀྱི་སྡེ་བ་ཞིག་ཏུ་ནོར་བདག་ཕྱུག་པོ་ཞིག་ཡོད། ཁོ་
ཚང་ལ་རྒྱུ་ནོར་འབོར་ཆེན་ཡོད་པས། ནོར་བདག་དེས་ནམ་རྒྱུན་ཇག་
རྐུན་ལ་དོགས་ཟོན་བྱས་ཏེ་སེམས་བདེ་ལ་འབབ་ཐུབ་ཀྱི་མེད་པ་རེད།
མཐའ་མཇུག ནོར་བདག་དེས་ཐབས་ཤིག་འཐེན་པ་སྟེ། ཁོས་ཁྱི་ཁྲ་ཁྲ་
ཆེན་པོ་ཞིག་གསོས་ནས་ཉིན་རེར་ཁོའི་ར་སྐོར་སྲུང་དུ་བཅུག་པ་རེད།
ཁྱི་ཁྲ་ཁྲ་དེ་ཧ་ཅང་གཟི་བརྗིད་ལྡན་པའི་ངང་སྒོ་ཁར་ལངས་ཡོད་
པས། ལམ་འགྲོ་བ་སུ་ཡང་སྔུན་ལ་འགྲོ་ཐུབ་ཀྱི་མེད། མི་རྒྱུས་མེད་
ཅིག་སྒོ་ཁར་བཅར་ཚེ། ཁྱི་དེ "བོ་བོ་བོ” ཞེས་ཟུག་ནས་ཚར་རྒྱུ་
ཞིག་མེད་ལ། མི་སུ་ཡིན་ལ་མི་བལྟ་བར་དེའི་སྟེང་དུ་མཆོངས་ནས་
རྨིགས་པ་དང་། རྒྱུན་དུ་བདག་པོའི་གྲོགས་པོ་ལ་ཡང་རྨིགས་ནས
རྨས་འཇོག་པ་རེད།
བདག་པོས་སེམས་ལ། འདི་ལྟར་བྱེད་པ་ཡང་ཐབས་ཤིག་མིན་ཏེ།
ཁྱི་འདིས་ངའི་ར་སྐོར་བསྲུངས་ནས་ཁྱིམ་གྱི་བདེ་འཇགས་ལ་འགན་
སྲུང་བྱས་ཡོད་ན་ཡང་། གྲོགས་པོ་རྣམས་ངའི་ཁྱིམ་དུ་མགྲོན་པོར་མི་
ཡོང་ལ། རིམ་གྱིས་བར་ཐག་ཕྱེ་བྱུང་སྙམ། དེ་ནས་བདག་པོས་དྲིལ་བུ་
ཆེན་པོ་ཞིག་ཁྱི་དེའི་སྐེ་ཡི་ལྕགས་ལོང་ལ་བཏགས། ཁྱི་དེ་འགུལ་ཙམ་
བྱས་ཚེ། དྲིལ་བུ་ནི “སིང་སིང” དུ་གྲགས་པས། འདི་ལྟར་བྱས་ན་མི་
རྣམས་ལ་ཁྱི་དེ་དང་རྒྱང་བཀྱེད་ནས་རྨིགས་པར་དོགས་ཟོན་བྱ་དགོས་
པར་གསལ་འདེབས་བྱ་སྲིད་བསམ་པ་རེད།
དྲིལ་བུ་བཏགས་རྗེས་ཁྱི་རྒན་དེས་སྔར་ལས་ཀྱང་གཟི་བརྗིད་ལྡན་
པར་སྙམ་སྟེ། ཁོ་འགྲོ་དུས་མགོ་བོ་དགྱེ་ཞིང་། སུ་ཡང་མིག་ནང་དུ་མི་
འཇོག ཁོ་དྲིལ་སྒྲ་ལ་ཉན་རྒྱུར་ཧ་ཅང་སྤྲོ་བར་གྱུར། ཁོམ་པ་རེ་བྱུང་ཚེ་
ར་སྐོར་ནང་དུ་ས་ལྡིང་གནམ་ལྡིང་བྱས་ཏེ་གཟས་ནས་དྲིལ་སྒྲ་གྲགས་
སུ་འཇུག་རྒྱུར་ཧ་ཅང་དགའ་བར་མ་ཟད། རྩེད་ཀྱིན་རྩེད་ཀྱིན་ཤུགས་
ཇེ་ཆེ་ཡིན་པ་རེད། དྲིལ་བུའི་སྒྲ་དྲག་པོར་གྲགས་པ་ན། ཁྱིམ་མཚེས་
རྣམས་ཉིན་གང་བོར་སེམས་ལྷོད་པོར་གནས་མི་ཐུབ་པས། ཚང་མ་ཁྱི་
དེ་ལ་ཧ་ཅང་སུན་པར་གྱུར།
ཉིན་ཞིག་ལ། ནོར་བདག་དེ་ཚོང་རར་སོང་ནས་དངོས་པོ་འགའ
ཉོ་དགོས་པར་ཁོས་དྲིལ་བུ་བཏགས་པའི་ཁྱི་དེ་ཡང་ཁྲིད་ནས་སོང་།
ཁྱི་དེས་རྔ་མ་གཡུག་བཞིན་བདག་པོའི་རྗེས་འབྲངས་ནས་འགྲོ་ཞིང་།
ཅང་མ་འགོར་བར་ཁོ་གཉིས་ཚོང་རར་ཐོན། ཚོང་ར་ཧ་ཅང་འདུ་འཛི་
ཆེ་ཞིང་། ཟ་རྒྱུ་སྣ་ཚོགས་བཙོང་གིན་ཡོད་ལ། དངོས་པོ་སྣ་ཚོགས་ཀྱང་
བཙོང་གིན་ཡོད། གང་མཁོ་ན་དེ་བཙོང་གིན་ཡོད་པ་རེད། ཚོང་ར་རུ་
མི་རྣམས་འཚང་ཁ་ཤིག་ཤིག་གིས་ཕར་འགྲོ་ཚུར་འགྲོ་བྱས་ཏེ། ཚང་
མས་རང་ལ་མཁོ་བའི་དངོས་པོ་འདེམ་ཞིང་ཉོ་ལ། སྐབས་དེར། ཁོ་
ཚོས “སིང་སིང” གི་སྒྲ་ཐོས་པ་ན། འཇིགས་རུང་གི་ཁྱི་རྒན་དེ་ཡོང་
གིན་ཡོད་པ་ཤེས་ཏེ་རང་ལ་གནོད་པ་འབྱུང་བར་སྐྲག་ནས་མགྱོགས་
པོར་ལམ་འགྲམ་དུ་ཡིབ་པ་རེད།
ང་རྒྱལ་ཅན་གྱི་ཁྱི་རྒན་དེས་མི་ཚང་མ་ཁོ་ལ་སྐྲག་གིན་པ་མཐོང
ཞིང་།ཡིད་ཚིམས་པའི་ངང་མི་ཚོགས་ཁྲོད་དུ་ཡར་རྒྱུག་མར་རྒྱུག་བྱས་
ཏེ་ལམ་འགྲོ་བའི་སེམས་ཁམས་ལ་སྣང་དོགས་གང་ཡང་མི་བྱེད། ལམ་
འགྲོ་བ་དག་གིས་ཁྱི་དེར་སྡང་མིག་བགྲད་ཅིང་ཁོ་ལ་གཅར་རྡུང་དྲག་
པོ་ཞིག་བྱེད་བསམ་གྱིན་ཡོད།
སྐབས་དེར། ལམ་འགྲམ་གྱི་ཚོང་ཁང་ནས་ཁྱི་མོ་སྙིང་རྗེ་བོ་ཞིག་
ཐོན་ཏེ། དེས་ངག་འཇམ་པོས “ཝ་ཡེ། གྲོགས་པོ། ཁྱོད་ལ་དགའ་འོས་
པ་གང་ཞིག་འདུག་གམ། ཁྱོད་ཀྱིས་ཤེས་སམ། ཁྱོད་ལ་དྲིལ་བུ་འདི
བཏགས་པ་ནི་དོན་དག་དགའ་ཞིག་གཏན་ནས་མ་རེད། དེ་ནི་ཁྱོད་
ལ་ཀུན་སྤྱོད་ཡག་པོ་འདུག་པ་ར་སྤྲོད་བྱས་པ་མ་ཡིན་པར། མི་རྣམས་
ལ་ཁྱོད་ནི་གཏུམ་དྲག་ཅིག་ཡིན་པས་རྒྱང་བཀྱེད་ཅིག་ཅེས་པའི་དོན་
ཡིན་པས། ཁྱོད་ཀྱིས་འདི་ལྟར་བྱས་ཚེ། མི་རྣམས་ཁྱོད་ལ་ལྷག་ཏུ་སུན་
སྣང་སྐྱེས་ངེས།” ཞེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ནུས་མེད་ངོ་སོ་ལ་
དགའ་བའི་མིས་རྒྱུན་དུ་ང་རྒྱལ་གྱིས་ནང་སེམས་ཀྱི་སྟོང་བ་འགེབ་
སྲུང་བྱེད་པའི་གནས་ལུགས་དེའོ།།
དྲེལ་དང་ཇག་རྐུན།
མི་མེད་ས་སྟོང་ཞིག་ཏུ། དྲེལ་རྒན་གཉིས་དཀའ་ཚེགས་ཆེན་པོས་
མདུན་དུ་སྐྱོད་བཞིན་ཡོད། དེ་གཉིས་ཀྱིས་རྒྱབ་ཏུ་ཧ་ཅང་ལྕི་བའི་ཁུར་
བོ་འཁུར་ཏེ། ལ་ལུང་བརྒལ་ཞིང་གོམ་པ་གང་རེ་གང་རེ་བྱས་ནས་སྐྱོད་
ཀྱིན་ཡོད། ཁོ་གཉིས་ཧ་ཅང་ཐང་ཆད་ནའང་སུས་ཀྱང་ལེ་ལོ་གཏན་
ནས་བྱེད་ཀྱིན་མེད། དྲེལ་གཅིག་གིས་གསེར་དངུལ་གཡུ་གསུམ་གྱིས་
གང་བའི་ཁུག་མ་ཆེན་པོ་ཞིག་འཁུར་ཞིང་། གཞན་གཅིག་གིས་འབྲུ་
རིགས་ཀྱིས་གང་བའི་ཁུག་མ་ཆེན་པོ་ཞིག་འཁུར་ཡོད་པ་རེད།
དྲེལ་རྒན་གཉིས་སྔ་གཞུག་བྱས་ནས་བསྐྱོད་ཅིང་། སྔོན་ན་འགྲོ་
བཞིན་པ་དེས་རིན་ཆེན་གསེར་དངུལ་ཁུར་ཡོད། ཁོའི་བློ་རིག་གྲུམ་
ཞིང་བརྗིད་ཉམས་ལ་བལྟས་ཚེ། དེས་རང་གི་རྒྱབ་ཀྱི་རིན་ཆེན་གསེར་
དངུལ་དག་གཞན་ལ་ངོམ་བཞིན་པ་དང་འདྲ། རྒྱབ་ལ་རིན་པོ་ཆེ་ཁུར་
ཡོད་པས་རང་གི་རིན་ཐང་ཡང་དེ་མཚུངས་སུ་གྱུར་ཡོད་པར་སྙམ། ཁོ་
འགྲོ་སྐབས་རང་གི་སྐེ་ལ་བཏེགས་ཡོད་པའི་དྲིལ་ཆུང་དེ་རྒྱུན་མི་ཆད་
པར་ཕར་གཡུག་ཚུར་གཡུག་བྱས་པས། དེ་ལས་སྙན་འཇེབས་ཀྱི་སྒྲ་
འབྱིན་ཞིང་། ཁོས་ང་རྒྱལ་གྱི་མགོ་བོ་གནམ་ལ་བཏེགས་ཏེ་མདུན་དུ་
སྐྱོད་བཞིན་སུ་ཡང་མིག་ནང་དུ་མི་འཇོག་པར། འཇིག་རྟེན་འདིར་རང་
ཉིད་ནི་ཆེས་མཆོག་ཏུ་གྱུར་བ་དེ་ཡིན་སྙམ་གྱིན་འདུག
རྗེས་ན་འགྲོ་བཞིན་པའི་དྲེལ་དེས་འབྲུ་རིགས་སྒྱེ་གང་ཁུར་ནས་
འགྲོ་ཞིང་། སྔོན་དུ་སྐྱོད་བཞིན་པའི་དྲེལ་དང་འདྲ་བར་མགོ་བོ་དགྱེ་
དགྱེ་མི་བྱེད་པར། མགོ་བསྒུར་ནས་ཁུ་སིམ་མེར་ལྷོད་ཀྱིས་སྐྱོད་བཞིན།
མདུན་གྱི་གྲོགས་པོ་ལ་སྐད་ཆ་གཅིག་ཀྱང་མི་བཤད།
དྲེལ་གཉིས་ཀྱིས་ཕན་ཚུན་སུ་ལའང་ཁ་ཡ་མི་བྱེད་པར་དུས་ཡུན་
རིང་བོ་ཞིག་ལ་བསྐྱོད། མིག་རྡེབ་དབང་ཙམ་གྱིས་ཉི་མ་ནུབ་ལ་ཉེ་
ཞིང་། གློ་བུར་དུ་ཇག་རྐུན་ཚོགས་པ་ཞིག་ནགས་ཚལ་ཆུང་ཆུང་ཞིག་
ནས་ཐོན་ཏེ། ཚིག་གཅིག་ཀྱང་མི་བཤད་པར་མདུན་དུ་སྐྱོད་བཞིན་
པའི་དྲེལ་དེར་དམིགས་ནས་རྒྱུག་ཅིང་། དྲེལ་དེ་ཇི་ལྟར་བྲོས་ཀྱང་
มམཐར་འཛིང་རེས་ཁྲོད་དུ་ཇག་རྐུན་གྱིས་གྲིས་བསྣུན་པས་བརླ་ཡང་
རྨས་བྱུང་། ཇག་ཚོགས་རུབ་སྟེ་རིན་པོ་ཆེ་ཡོད་ཚད་འཕྲོག་རྗེས། དུད་
སྨུག་བཞིན་མུན་ནག་འཐིབ་པའི་ནགས་ཚལ་དུ་བྲོས་ཤིང་མི་མཐོང
བར་གྱུར། རྨས་ཕོག་པའི་དྲེལ་གྱིས་རྗེས་བསྙེགས་ཏེ་རིན་པོ་ཆེ་ཕྱིར་
འཕྲོག་རྩིས་བྱས་ཀྱང་། ཁོའི་བརླ་རྨས་ཡོད་པས་འགུལ་མ་ཐུབ། ཇག་
རྐུན་རྣམས་ཀྱིས་རིན་པོ་ཆེ་འཕྲོག་འགྲོ་བར་མིག་རིག་རིག་གིས་
བལྟས་འདུག་པ་ལས་ཐབས་གཞན་མ་རྙེད།
སྐབས་དེར། འབྲུ་རིགས་ཁུར་བའི་དྲེལ་དེ་ཚུར་ཡོང་ཞིང་། ཁོ་
རྗེས་ན་འགྲོ་བཞིན་ཡོད་པས་ཇག་རྐུན་རྣམས་ཀྱིས་ཁོ་ལ་རྩ་བ་ནས་
མཉམ་འཇོག་མ་བྱས་པ་རེད།
རྨས་ཡོད་པའི་དྲེལ་དེ་ངུ་བཞིན་དུ་འབྲུ་རིགས་ཁུར་ཡོད་པའི་
དྲེལ་ལ “ང་ཅིའི་ཕྱིར་འདི་འདྲའི་བསོད་ཟད་ཅིག་ཡིན་ནམ། ཇག་
རྐུན་གྱིས་ང་རྨས་ཏེ་གྱོལ་བོ་ཞིག་ཏུ་བཏང་བར་མ་ཟད། ད་དུང་
ངའི་རྒྱུ་ནོར་ཡོད་ཚད་འཕྲོག་སོང་། ངས་བདག་པོ་ལ་ཇི་ལྟར་བཤད་
དམ།” ཞེས་ངུས།
དྲེལ་གཞན་དེ་འཛུམ་ཞོར་དུ “ཁྱོད་ཀྱི་སྲོག་ལ་ཉེན་ཁ་མེད་པ་
དེ་འགྲིག་འདུག དེ་མིན་ཕྱིན་ངས་བདག་པོ་ལ་ཇི་ལྟར་བཤད་དམ།
སྟབས་ལེགས་པ་ཞིག་ལ་ང་རྗེས་ན་འགྲོ་བཞིན་ཡོད་པས། ཇག་རྐུན་
ཚོས་ང་ལ་མཉམ་བཞག་མ་སོང་། གལ་ཏེ་མཉམ་བཞག་ཡོད་ཚེ་ང་
བསད་བཞག་ཡོད་སྲིད། ད་ལྟ་ང་ལ་གྱོང་གུད་མ་ཐེབས་ལ་རྨས་ཀྱང་
མེད་པས། འུ་གཉིས་དལ་མོར་འགྲོ།” ཞེས་སེམས་གསོ་བྱས།
གཏམ་རྒྱུད་འདིས་ང་ཚོ་ལ་བསྟན་དོན་ནི། རང་ལ་ཡོད་པའི་
རྒྱུ་དངོས་ལ་ནམ་ཡང་གཞན་ལ་ངོམ་རྒྱུའི་རིན་ཐང་གང་ཡང་མེད།
སྐབས་ལན་རེར་རྒྱུ་དངོས་ཀྱིས་ཆག་སྒོ་སློང་ངེས་ཡིན། དེ་བས།ཁེངས་
སྐྱུང་གིས་མི་བརྟན་ཆགས་ཤིག་བྱས་ཚེ། ད་གཟོད་བདེ་ཞིང་བག་
ཕེབས་ཀྱི་འཚོ་བ་རོལ་ཐུབ་པའི་གནས་ལུགས་དེའོ།།
ན་གཞོན་དང་ཝ་མོ།
ཞིང་གྲོང་ཞིག་ཏུ་ན་གཞོན་གསར་བུ་ཞིག་ཡོད། ཁོ་ཝ་ལ་ཧ་ཅང་
སྡང་ཞིང་ཝ་ཡིས་ཀྱང་རྒྱུན་དུ་ཁོ་ལ་རྒོལ་ལན་སྤྲོད་པ་རེད། ཁོས་ཝ་
ཞིག་མཐོང་མ་ཐག་དེ་ལ་རྡོས་རྒྱག་པ་དང་། ཝ་ཡིས་ཀྱང་གཉོམ་མི་
ཁུར་བར་ཁོའི་འདུག་ས་རུ་བར་ཆད་ཏག་ཏག་བྱེད་པས། ན་གཞོན་དེ་
དང་ཝ་མོའི་བར་དུ་ཞེ་འཁོན་བཞག་ཡོད།
ན་གཞོན་དེས་ནམ་རྒྱུན་ཝ་མོ་དེར་བསླབ་བྱ་ནན་མོ་ཞིག་གཏང་
དགོས་སྙམ། ཉིན་ཞིག་ལ། ཁོས་དེའི་ཉེ་འཁོར་གྱི་རི་མགོ་རུ་བུད་
ཤིང་འཐུ་སྐབས་གློ་བུར་དུ་ཐབས་ཤེས་ཤིག་དྲན་པ་སྟེ། ཁོས་ཝ་མོ་དེ་
རྒྱུན་དུ་ཕྱིར་འབུད་སའི་ས་དེར་རྙི་ཞིག་བཞག་ཅིང་། “གལ་ཏེ་ཝ་
མོ་དེ་གནས་འདི་བརྒྱུད་ཚེ། རྙི་འདིས་ཝ་མོའི་བརླ་ནས་འཛིན་ངེས།
དེ་དུས་ཁོ་འབྲོ་ཐབས་མེད། ཝ་མོ་དེ་བཟུང་རྗེས་ངས་དགྲ་ཤ་བླངས་
ཆོག” སྙམ།ཁོས་རྙི་བཙུགས་རྗེས་བུད་ཤིང་འཐུ་ཞོར་མཐའ་འཁོར་གྱི་
གྲག་འགུལ་ལ་བརྟག་བཞིན་གོ་སྐབས་ལ་བསྒུགས་ནས་བསྡད།
ཉིན་ཕྱེད་སོང་མཐར་ཝ་མོ་དེ་ད་གཟོད་ཕྱིར་ཐོན་བྱུང་ལ། སྔར་
བཞིན་སྤང་ཐང་དེ་བརྒྱུད་ནས་འགྲོ་ཞིང་། དེ་རུ་ལྐོག་ཇུས་ཤིག་ཡོད་པ་
སེམས་ལའང་དྲན་མེད་པའི་སྐབས་སུ། གློ་བུར་དུ་ཝ་མོ་དེ་རྙི་རུ་ཚུད།
ཝ་མོས་འཕག་འཚག་ཇི་ལྟར་བྱས་ཀྱང་ངལ་བ་འབྲས་མེད་དུ་གྱུར་ཏེ།
བརླ་རྙི་ཡིས་དམ་པོར་བསྡམས་སོང་བས་ཝ་མོ་འགུལ་ཙམ་ཡང་བྱེད་
མ་ཐུབ།
ན་གཞོན་དེས་ཝ་མོ་རྙི་ཡིས་བཟུང་བ་མཐོང་སྟེ། དགའ་བས་
གནམ་ལྡིང་ས་ལྡིང་བྱས་ལ། ད་དུང་སྐད་ཆེན་པོས “ལྟས་ངན་ཁྱོད་
ཀྱིས་སེམས་ལའང་དྲན་མི་སྲིད། ད་ནི་ཁྱོད་གང་ལ་འབྲོ་ཐུབ་བམ། ད་
ཐེངས་ངས་ཁྱོད་བསད་མ་བཞག་ན། ཁྱོད་ཀྱིས་ལྟོས་སྡོད།” ཅེས་
བཤད། དེ་ནས་ན་གཞོན་དེས་ཁོས་བཏུས་ཡོང་བའི་བུད་ཤིང་དག་ཝ་
མོའི་རྔ་མར་བཏེགས་ཏེ་མེར་བཏང་རྗེས་རྙི་ལས་བཏང་བ་རེད།
བུད་ཤིང་སྐམ་པོ་དག་མྱུར་མོར་འབར་བས། རྔ་མར་མེ་འབར་
བཞིན་པའི་ཝ་མོ་སྐྲག་ཐག་ཆོད་དེ་ཕྱོགས་བཞིར་ཡར་ལྡིང་མར་ལྡིང་
བྱས། ཝ་མོ་འཚབ་སྟེ་གར་འགྲོ་མ་ཤེས་པར་གྲོ་ཞིང་ནང་དུ་མཆོངས་
སོང་། སྐབས་དེར། ཏག་ཏག་ལོ་ལེགས་བསྡུ་རན་པའི་སྟོན་ཀ་ཞིག་
ཡིན་པས། སེར་ཞིང་སྐམ་ཐག་ཆོད་པའི་གྲོ་སྙེ་མེ་དང་འཕྲད་པས་མྱུར་
དུ་འབར། མེ་ལྕེ་ཐང་གཞུང་ནས་ཐང་གཞུང་ལ་མཆེད་དེ། ཡངས་ཤིང་
རྒྱ་ཆེ་བའི་གྲོ་ཞིང་ནི་སྐད་ཅིག་དེ་ཉིད་ལ་མེ་ལྕེའི་རྒྱ་མཚོ་ཞིག་ཏུ་གྱུར།
མེ་ལྕེ་ཆེན་པོ་དྲག་ཏུ་འབར་མཐར། གྲོ་ཞིང་ནི་ཡོངས་སུ་འབར་ཚར་
ཏེ་སོ་བ་ནག་པོའི་ཐང་སྟོང་ཞིག་ཏུ་གྱུར་བ་རེད། ན་གཞོན་དེས་ལོ་
གཅིག་གི་རིང་དཀའ་སྡུག་ཚད་མེད་མྱངས་ཏེ་གཉོར་བའི་འབྲས་བུ་
དག་དེ་ལྟར་འབར་ཚར་ཞིང་ཅི་ཡང་མེད་པར་གྱུར།
ན་གཞོན་དེས་སོ་བ་ནག་པོའི་ཐང་གཞུང་ལ་ལྟ་བཞིན། ཡིད་
སེམས་གཏིང་ནས་འགྱོད་དེ་སྐད་ཆེན་པོས “ངའི་གྲོ་ཞིང་ཡ། ངའི་གྲོ་
ཞིང་།” ཞེས་ངུ་འབོད་བྱས་སོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་རྣམས་ཁོང་ཁྲོ་
གཏིང་ནས་ལངས་དུས་ནམ་ཡང་དོན་དག་གི་མཇུག་འབྲས་ཅི་འབྱུང་
ལ་དོ་སྣང་མི་བྱེད་པར། རྨོངས་འཚོལ་གྱིས་ཐག་གཅོད་བྱས་པའི་
མཐར་ཆག་སྒོ་ཚབས་ཆེན་བཟོས་པའི་གནས་ལུགས་དེའོ།།
ནོར་ལྷས་ཀྱི་ཤྭ་བ།
ཤྭ་བ་ཞིག་སོས་དལ་བག་ཕེབས་ཀྱིས་འགྲོ་བ་ལ། གློ་བུར་དུ་
ཁོ་དང་ཐག་མི་རིང་བའི་ས་རུ་རྔོན་པའི་ཁྱི་ཞིག་ཐོན་བྱུང་། ཤྭ་བས་
དེ་མཐོང་མ་ཐག་བྲོས་ཤིང་། ཁྱི་དེ་བང་གིས་བརྒྱུགས་ནས་ཤྭ་བ་དེ་
བདའ་བ་རེད། ཤྭ་བ་དེ་བྲེལ་བྲེལ་འཚུབ་འཚུབ་ཀྱིས་ཞིང་ར་ཞིག་ཏུ་
འཛུལ་ཞིང་། སྙིང་རྩ་གས་ལ་ཉེ་བའི་ཤྭ་བ་མགྱོགས་མྱུར་དུ་ནོར་ཁྱུ་
ཞིག་གི་ནང་དུ་ཡིབ་ནས་བསྡད། སྐབས་དེར།ཤྭ་བ་དེས་ད་གཟོད་བདེ་
འཇགས་སུ་གྱུར་སོང་སྙམ་སྟེ་དབུགས་ལྷོད་ལྷོད་ཅིག་བྱས།
ནོར་ཅིག་གིས་ཤྭ་བ་དེ་མཐོང་བས་ཁོས་སེམས་བཟང་བཅངས་
ཏེ༑ ཤྭ་བ་ལ “ཁྱོད་བདེ་མོ། ངས་བསམས་ན་ཁྱོད་གཞན་གྱིས་
གསོད་རྩིས་ཡོད་པ་ཁོ་ཐག་རེད། ལས་ངན་པོ། ངོ་མ་སྙིང་རྗེ་ནི་ཞིག་
རེད། འོན་ཀྱང་།ཁྱོད་ང་ཚོའི་ནོར་ཁྱུ་རུ་བྲོས་ཡོང་བ་འདི་ཁྱོད་རང་ཉིད་
གཤིན་རྗེའི་སྒོ་ཁར་ཡོང་བ་མིན་ནམ། ང་ཚོའི་བདག་པོས་ནོར་ཁྱུ་རུ་
རི་དྭགས་གཞན་པ་འདྲེས་ཡོད་པ་མཐོང་ཚེ། ཁྱོད་གསོད་ཁོ་ཐག་ཡིན་
ནི་རེད། དེ་ལས་ཁྱོད་མགྱོགས་པོར་བྲོས་ན་བཟང་།” ཞེས་ཁ་ཏ་བྱས་
པ་རེད།
ཤྭ་བས་དབུགས་ཧད་ཧད་དུ་འབྱིན་ཞོར “གྲོགས་པོ། ཁྱེད་ཀྱིས་
སེམས་བཟང་བཅངས་པ་ལ་བཀའ་དྲིན་ཆེ། ང་རང་རེ་ཞིག་འདི་རུ་
སྐུང་བ་ཙམ་ཡིན། ཁྱེད་ཀྱིས་ང་རང་འདི་རུ་རྔོན་པའི་ཁྱི་དེ་ལ་གཡོལ་
དུ་ཆུགས་རོགས། གོ་སྐབས་བྱུང་ཚེ་ང་རང་མགྱོགས་པོར་བུད་འགྲོ།
སེམས་བདེ་མོ་བྱོས་ཆོག” ཅེས་ལན་བཏབ།
རིམ་བཞིན་མུན་རུབ་ལ་ཉེ་ཡང་། ཤྭ་བ་ལ་ད་དུང་འགྲོ་ཆས་ཀྱི་
ཚུགས་ཀ་ཙམ་ཡང་མི་འདུག ས་སྲོད་ཀྱི་སྐབས་སུ། ནོར་རྫི་དེ་ནོར་
ལྷས་སུ་ཡོང་ནས་ནོར་དག་ལ་རྩྭ་བྱིན། འོན་ཀྱང་། ཤྭ་བ་གཏན་ནས་
མཐོང་མ་བྱུང༌། ཡང་ཅུང་ཙམ་འགོར་རྗེས། གཉེར་བ་དང་གཡོག་
པོ་འགའ་ནོར་ལྷས་སུ་ཡོང་སྟེ། ར་སྐོར་དམ་པོ་ཡིན་མིན་དང་ནོར་
བཏགས་པ་དམ་པོ་ཡིན་མིན་ལ་ཞིབ་བཤེར་བྱས། ཁོ་ཚོས་ཀྱང་ནོར་
ལྷས་སུ་ཡོད་པའི་ཤྭ་བ་ལ་མཉམ་མ་བཞག ཤྭ་བས་ནོར་ལྷས་སུ་ཡིབ་
ཚེ་ཉེན་ཁ་གང་ལའང་འཇིགས་མི་དགོས་སྙམ་སྟེ། ཁོས་སེམས་བཟང་
བཅངས་ནས་ཁོར་ཕྲོས་ཟེར་བའི་ནོར་དེ་ལ་སེམས་གཏིང་ནས་བཀའ་
དྲིན་ཞུ་ཞོར “གྲོགས་པོ། ཁོ་ཚོས་ང་མཐོང་མ་བྱུང་བས་ད་ལྟ་ང་བདེ་
འཇགས་མ་ཡིན་ནམ། ཁྱོད་ཀྱིས་སེམས་ཁུར་བྱས་པར་ཐུགས་རྗེ་
ཆེ༑” ཞེས་བཤད།
སྐབས་དེར། ནོར་གཞན་ཞིག་ཤྭ་བའི་གམ་དུ་ཡོང་ནས “ང་ཚོས་
ཁྱོད་ལ་སྲུང་སྐྱོབ་བྱེད་འདོད་མོད། འོན་ཀྱང་། ང་ཚོའི་ནུས་པ་ལ་ཚད་
ཡོད་པས། ཁྱོད་རྗེས་ཕྱོགས་བདེ་འཇགས་ཡིན་མིན་ལ་འགན་ལེན་
བྱེད་མི་ཐུབ། ད་ལྟའི་འདི་བཞིན་རྗེས་ཕྱོགས་ཀྱང་ཁྱོད་བདེ་འཇགས་
ཡིན་ཞེས་ང་ཚོ་སུས་ཀྱང་བཤད་དཀའ།” ཞེས་བཤད།
ཤྭ་བོས་མྱུར་དུ “ཅིའི་ཕྱིར། ཁོ་ཚོས་ང་ཡོད་པ་ཤེས་མེད་པ་མིན་
ནམ།” ཞེས་དྲིས།
ནོར་དེས་ཤྭ་བ་ལ “ང་ཚོའི་ཉམས་མྱོང་ལ་གཞིགས་ན། དགོང་
མོར་ང་ཚོའི་བདག་པོ་རྒྱུན་དུ་ནོར་ལྷས་ལ་ཡོང་ནས་ཞིབ་བཤེར་
ཐེངས་གཅིག་བྱེད་པ་ཡིན། བདག་པོས་བྱ་བ་བསྒྲུབ་པ་ཧ་ཅང་ནན་
ཏན་ཡིན་ལ་ཞིབ་མོའང་ཡིན། ཁྱོད་རང་ནོར་རྫི་དང་གཉེར་བ་བཅས་
ཀྱི་ཞིབ་བཤེར་ལ་གཡོལ་ཐུབ་པ་དེ་ཅི་ཡང་མིན་ཏེ། གལ་ཏེ་བདག་
པོའི་ཞིབ་བཤེར་ལ་གཡོལ་ཐུབ་ཚེ། ཁྱོད་དངོས་གནས་བདེ་འཇགས་
ཡིན་ལ་ཁྱོད་ཀྱི་ཚེ་སྲོག་ལ་ད་གཟོད་ཉེན་ཁ་མེད།” ཅེས་བཤད།
ཏག་ཏག་སྐབས་འདིར། བདག་པོ་ཐོན་བྱུང་། ཁོས་ནམ་རྒྱུན་དང་
འདྲ་བར་ནན་ཏན་གྱིས་ནོར་དག་གི་གནས་ཚུལ་ལ་ལྟ་ཞིབ་ཅིག་བྱས་
རྗེས། ཁོ་ཧ་ཅང་ཁྲོ་བའི་ངང་སྐད་ཆེན་པོས “འདི་སུས་བསྒྲུབས་ནི་
ཡིན། འདི་འདྲའི་གཟན་རྩྭ་ཉུང་ཉུང་ཞིག་བསྣན་ཡོད་དམ། གཡོག་
པོ་འདི་ཚོ་སྒྱིད་ལུག་ཡིན་པ་ཇེ་སྡུག་རེད། སྡོམ་ཐག་གཙང་ཕྱགས་མི་
བྱེད་དོན་ཅི་ཡིན།” ཞེས་གཤེ་གཤེ་བཏང་། བདག་པོས་གཤེ་གཤེ་
གཏོང་ཞོར་དུ་ནོར་ལྷས་ནས་ཡར་འགྲོ་མར་འགྲོ་བྱེད་བཞིན་དངོས་
པོ་གཞན་པ་ལ་ཞིབ་བཤེར་བྱེད་སྐབས། གློ་བུར་དུ་ཁོས་ཤྭ་བའི་རྭ་
ཞིག་གཟན་རྩྭའི་སྟེང་འཇུར་འདུག་པ་མཐོང་། དེ་ནས་ཁོས་སྐད་
ཆེན་པོས “མགྱོགས་པོར་ཤོག་ཡ། ནོར་ལྷས་སུ་ཤྭ་བ་ཞིག་འདུག
མགྱོགས་པོར་ཟུངས་ཤིག” ཞེས་བོས། གཡོག་པོ་ཚོས་བདག་པོའི་
འབོད་སྐད་ཐོས་རྗེས། མྱུར་མོར་ཕྱིར་རྒྱུག་ཡོང་ནས་ནོར་ལྷས་ཀྱི་ཤྭ་བ་
དེ་བཟུང་སྟེ་བསད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། ཉེན་ཁ་གང་རུང་ཞིག་
ལ་གཡོལ་སྐབས། ཕྱོགས་གཞན་ཞིག་གི་ཉེན་ཁ་ལ་ཡང་སྣང་མེད་
བྱེད་མི་རུང་། དོན་དག་གི་ཕྱོགས་ཡོངས་ལ་བསམ་གཞིགས་བྱ་དགོས
པ་ལས། མིག་མདུན་གྱི་བྱ་བ་ཁོ་ན་བསམ་མི་རུང་བའི་གནས་ལུགས་
དེའོ།།
ཕ་རྒན་དང་ཁོའི་བུ།
གནའ་སྔ་མོ་ཞིག་ལ་ཕ་རྒན་ཞིག་ཡོད། ཁོ་ལ་བུ་འགའ་ཡོད་པ་
ལ༑ བུ་འདི་དག་གིས་རྒྱུན་དུ་ཁ་རྩོད་དང་འཛེང་རེས་བྱེད་པ་རེད།
ཕ་རྒན་དེས་ཁོ་ཚོའི་ཁ་རྩོད་དང་འཛིང་རེས་ལ་བཀག་འགོག་
བྱེད་པའི་ཐབས་གང་ཡང་མ་རྙེད། ཉིན་ཞིག ཕ་རྒན་དེས་ཁོ་ཚོ་ལ་
ཚོགས་པ་དང་མཐུན་སྒྲིལ་མ་བྱས་པའི་གནོད་སྐྱོན་གྱི་དཔེ་བརྗོད་
ཅིག་བཤད་ཅིང་། ཁོའི་དམིགས་ཡུལ་དེ་འགྲུབ་ཆེད། ཁོས་བུ་དག་
ལ་ཕྱོགས་གཅིག་ཏུ་བསྡམས་པའི་བུད་ཤིང་ཕྲ་མོའི་བསྡམས་ཐག་ཅིག་
ཁྱེར་ཡོང་དུ་བཅུག སྔོན་ལ་བསྡམས་ཐག་དེ་བུ་རེ་རེའི་ལག་ཏུ་བཞག་
སྟེ་ཁོ་ཚོ་ལ་བསྡམས་ཐག་དེ་གཅོག་ཏུ་བཅུག་པ་དང་། བུ་རེ་རེས་
ཤུགས་ཡོད་ཚད་བཏོན་ནས་ཚོད་ལྟ་བྱས་པ་ལ། སུས་ཀྱང་གཅོག་མ་
ཐུབ་པ་རེད།
དེ་ནས་ཕ་རྒན་དེས་བུད་ཤིང་བསྡམས་ཐག་དེ་གྲོལ་ནས་བུད་ཤིང་
རྐང་གཅིག་རེ་གཅིག་རེ་ཁོ་ཚོའི་ལག་ཏུ་བཞག་པ་དང་། བུ་རྣམས་
ཀྱིས་ཤུགས་ཅུང་ཙམ་གྱིས་བུད་ཤིང་དུམ་བུ་གཉིས་སུ་བཏང་བ་རེད།
དེ་བས་ཕ་རྒན་དེས་བུ་རྣམས་ལ “གཅེས་ཕྲུག་ཚོ། གལ་ཏེ་ཁྱོད་
ཚེ་ཚང་མས་མཐུན་སྒྲིལ་གྱི་སྟོབས་ཤུགས་གཅིག་བསྡུས་བྱས་ནས་
ཕན་ཚུན་ལ་རོགས་རམ་བྱས་ཚེ། བུད་ཤིང་བསྡམས་ཐག་འདི་དང་
འདྲ་བར་ཁྱོད་ཚོ་སུ་ཡང་དགྲ་བོས་སྒུལ་མི་ནུས། གལ་ཏེ་ཁྱོད་ཚོས་
རང་སྣང་གང་ཤར་བྱས་ཏེ་ཁ་ཕྲལ་བྱས་ཚེ། ཁྱོད་ཚོ་གཏོར་ཟིན་པའི་
བུད་ཤིང་འདི་དག་དང་འདྲ་བར་ཤུགས་ཅུང་ཙམ་གྱིས་ཀྱང་ཆག་འགྲོ་
བ་ཡིན།” ཞེས་བཤད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མཐུན་སྒྲིལ་མེད་པའི་
ཚོགས་པ་ནི་ནམ་ཡང་གཏོར་བཤིག་གཏོང་སླ་ཞིང་། མཐུན་སྒྲིལ་གྱི་
ལག་ཟུང་དམ་པའི་ཚོགས་པ་ནི་དེ་ལས་ལྡོག་སྟེ་དགྲ་བོ་གང་གིས་ཀྱང་
སྒུལ་མི་ནུས་པའི་གནས་ལུགས་དེའོ།།
ཕ་རྒན་དང་བུ་མོ།
གནའ་སྔ་མོ་ཞིག་ལ་བྱམས་ལྡན་གྱི་ཕ་རྒན་ཞིག་ཡོད། ཁོ་ལ་
མཛེས་སྡུག་ལྡན་པའི་བུ་མོ་གཉིས་ཡོད་པ་ལ། ཕ་རྒན་དེས་དཀའ་སྡུག་
གང་མང་མྱངས་ནས་བུ་མོ་གཉིས་ནར་སོན་དུ་བཅུག་ཅིང་། བུ་མོ་
གཉིས་ཀྱིས་ཀྱང་ཁོའི་ཁ་ལེན་ཚིག་བརྩི་བྱེད་པར་མ་ཟད། ཧ་ཅང་ལས་
ལ་བརྩོན་པ་གཉིས་ཡིན། མིག་རྡེབ་དབང་ཙམ་གྱིས་བུ་མོ་གཉིས་ཀྱང་
གནས་ལ་འགྲོ་རན་ཞིང་། ཕ་རྒན་གྱིས་བུ་མོ་གཉིས་ལ་གནས་བདག་
བཟང་བོ་གཉིས་བཙལ། བུ་མོ་གཅིག་ཚོད་འདེབས་ཞིང་བ་ཞིག་ལ་
བྱིན་ཅིང་གཞན་དེ་རྫ་བཟོ་ཞིག་ལ་བྱིན་པ་རེད།
བུ་མོ་གཉིས་གནས་ལ་སོང་ནས་ཡུན་རིང་མ་འགོར་བར། ཕ་རྒན་
གྱིས་བུ་མོ་གཉིས་ཧ་ཅང་དྲན་དྲགས་པས། ཁོ་བུ་མོ་གཉིས་ལ་བལྟ་རུ་
ཕྱིན། ཁོ་སྔོན་ལ་ཚོད་འདེབས་ཞིང་བ་ཚང་ལ་ཡོང་བ་ན། བུ་མོས་ཏག
ཏག་སྔོ་ཚོད་ནང་དུ་ཆུ་ལྡུག་བཞིན་པ་མཐོང་། ཁོ་གམ་དུ་སོང་ནས་
སེམས་ཁུར་དང་བཅས་བུ་མོ་ལ “གཅེས་ཕྲུག ཁྱོད་ཀྱི་འཚོ་བ་བཟང་
ངམ།” ཞེས་དྲིས། བུ་མོས་ཕྱིར་ཨ་ཕ་ལ “ཨ་ཕ། ངས་བསམས་ན་
ངའི་ངའི་ཡོད་ཚད་ཧ་ཅང་བཟང་། ངའི་ཁྱོ་ག་ང་ལ་ཧ་ཅང་བཟང་བས།
འཚོ་བར་ཧ་ཅང་བདེ་སྐྱིད་ལྡན། འོན་ཀྱང་། དོན་དག་ཅིག་ངེས་པར་
དུ་ལྷ་ལ་གསོལ་བ་ཞུ་དགོས་འདུག” ཅེས་ལན་བཏབ་པར། ཕ་རྒན་
གྱིས་མྱུར་དུ “གཅེས་ཕྲུག་མ། དོན་དག་ཅི་ཞིག་ཡིན།” ཞེས་དྲིས།
བུ་མོས “ངས་ལྷ་ལ་གསོལ་བ་བཏབ་ནས་ཆར་མང་ཙམ་འབབ་ཏུ་
བཅུག་ན་བསམ། སྔོ་ཚོད་ནང་དུ་ཆར་བབས་ཚེ་ངས་རྒྱུན་དུ་ཆུ་འཁུར་
ནས་དཀའ་ལས་མྱོང་མི་དགོས།” ཞེས་བཤད་ཅིང་། ཕ་རྒན་གྱིས་
འཐད་པའི་མགོ་ལྕོག་ལྡེམ་ལྡེམ་བྱས།
དེ་ནས། ཕ་རྒན་དེ་ཡང་རྫ་བཟོ་ཚང་ལ་ཐོན་ཞིང་། ཁོས་རང་
གི་བུ་མོས་དེ་རུ་རྫ་ཆས་དག་ཉི་འོད་མོད་སར་སྤར་ནས་སྐེམ་བཞིན་
པ་མཐོང་། ཁོ་བུ་མོའི་གམ་དུ་ཕྱིན་ཏེ། སེམས་ཁུར་དང་བཅས་བུ་མོ་
ལ “གཅེས་ཕྲུག་མ། ཁྱོད་ཀྱི་འཚོ་བ་བཟང་ངམ།” ཞེས་དྲིས། བུ་
མོས་ཨ་ཕ་ལ “ཁྱེད་ཀྱིས་ང་ལ་སེམས་ཁུར་བྱ་མི་དགོས། ང་འདི་རུ་
ཧ་ཅང་སྐྱིད། ང་ལ་ཅི་ཡང་མི་ཆད། ཁྱོ་གས་ང་ལ་ཧ་ཅང་གཅེས་པས།
ངས་བསམས་ན་ང་ཧ་ཅང་སྐྱིད། འོན་ཀྱང་། ལྷ་ལ་གསོལ་བ་བཏབ་
ནས་དོན་དག་གཅིག་ཞུ་རྒྱུ་ཡོད།” ཅེས་ལན་བཏབ་པར། ཕ་རྒན་
གྱིས་མྱུར་དུ “དོན་དག་ཅི་ཞིག་ཡིན།” ཞེས་དྲིས། བུ་མོས་ཨ་ཕ་
མར་འདུག་ཏུ་བཅུག་ནས “ངས་གསོལ་བ་བཏབ་ནས་ནམ་མཁའ་
ནི་ཉིན་རྒྱུན་དྭངས་ཤིང་གསལ་ལ། ཉི་འོད་དྲོ་ཞིང་འཇམ་པ་ཞིག་ཡིན་
ན་བསམ། དེ་འདྲ་ཡིན་ན་ངས་བསྲེགས་པའི་རྫ་ཆས་དག་མགྱོགས་
པོར་སྐམ་སྲིད།” ཅེས་བཤད།
ཕ་རྒན་དེ་ཧ་ཅང་ཁག་པོར་གྱུར་ཅིང་། ཁོས་ངག་རྡབ་རྡིབ་
ཀྱིས “ད་ནི་ཇི་ལྟར་བྱས་ན་བཟང་ངམ། བུ་མོ་གཅིག་གིས་ཆར་
འབབ་རྒྱུར་རེ་ལྟོས་བྱས་འདུག གཞན་དེས་རྒྱུན་དུ་ཉི་མ་འཆར་རྒྱུར་
རེ་ལྟོས་བྱས་འདུག་པས། ངས་ཇི་ལྟར་གསོལ་བ་འདེབས་དགོས་སམ།
བུ་མོ་གང་གི་ཆེད་དུ་གསོལ་བ་འདེབས་སམ།” ཞེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། གལ་ཏེ་མཉམ་གཅིག་
དུ་ཕན་ཚུན་ལྡོག་པར་གྱུར་བའི་བྱ་བ་གཉིས་བསྒྲུབ་དགོས་ཚེ། དེ་ཕམ་
སྲིད་པ་ཁོ་ཐག་ཡིན་པས། ང་ཚོས་ཕན་ཚུན་འགལ་ཟླའི་བྱ་དངོས་ཁྲོད་
ངེས་པར་དུ་གདམ་གསེས་བྱ་དགོས་པའི་གནས་ལུགས་དེའོ།།
ཕོ་རོག་གིས་ཆུ་འཐུང་བ།
ཐེངས་ཤིག ནགས་ཚལ་དུ་ལོ་ངོ་བརྒྱ་ཕྲག་དུ་མར་འཕྲད་མ་མྱོང་
བའི་ཐན་པ་བྱུང་ནས་ཉི་མ་ལ་བརྩེ་བ་མེད་པར་ས་གཞི་ཆེན་པོ་ཚ་
བས་སྲེག་གིན་འདུག རྫིང་བུའི་ནང་གི་ཆུ་ལ་རླངས་པ་འཕྱུར་ཞིང་
སྐམ་པར་གྱུར། ལྗོན་ཤིང་ལ་ཡུན་རིང་ཆུ་ཆད་པས་སྐྱེ་སྟོབས་ཀྱི་ནུས་
པ་ཤོར་ཅིང་། སྲོག་ཆགས་མང་བོ་སྐོམ་ནས་ཤི་སོང་། ས་གཞི་ཡང
སྐམ་ནས་ཀོག་པོར་གྱུར། འདི་འདྲའི་ཚ་གདུག་གི་གནམ་ཟླའི་ཁྲོད་དུ།
ཚང་མས་དོང་ནང་གི་ཆུ་བླངས་ནས་འཐུང་བ་ལས་ཐབས་གཞན་མེད་
པར་གྱུར་བ་རེད།
ཕོ་རོག་ཅིག་གིས་ཉིན་འགའ་ལ་ཆུ་ཐིགས་ཙམ་ཡང་འཐུང་མེད་
པས་ཧ་ཅང་སྙིང་རྗེའི་ཡུལ་དུ་གྱུར་འདུག ཁོ་སྐོམ་པས་མ་བཟོད་པར་
མཁའ་དབྱིངས་སུ་ལྡིང་སྐོར་རྒྱག་བཞིན་འཐུང་རྒྱུའི་ཆུ་འཚོལ་གྱིན་
འདུག གློ་བུར་དུ། ཁོས་དོང་ཆུ་ཞིག་གི་འགྲམ་དུ་ཆུ་བླུགས་ཡོད་པའི་
དམ་བེ་ཞིག་ཡོད་པ་མཐོང་སྟེ་མྱུར་དུ་མར་འཕུར་བ་ན། དེར་ཆུ་དམ་
བེ་ཕྱེད་ཙམ་ཡོད་པས་ཕོ་རོག་དེ་ཧ་ཅང་དགའ་ཞིང་། ཁོས་མགྱོགས་
པོར་ཆུ་འཐུང་བསམས་ན་ཡང་། དམ་བེ་མཐོ་ཞིང་ཁ་ཆུང་བར་མ་ཟད་
སྐེ་ཡང་རིང་བས། ཕོ་རོག་གིས་ཆུ་གཏན་ནས་འཐུང་མ་ཐུབ་པ་རེད།
མདུན་གྱི་ཆུ་ལ་བལྟས་འདུག་པ་ལས་ཅིས་ཀྱང་འཐུང་མ་ཐུབ། ཕོ་རོག་
ཧ་ཅང་འཚབ་ནས་དེར་རྡོག་ཐོས་བརྒྱབ་སྟེ་ཆུ་ཚང་མ་ཕྱིར་བཞུར་དུ་
བཅུག་ན་ནང་གི་ཆུ་འཐུང་ཐུབ་བསམས་ཏེ། དམ་བེ་ལ་ཤུགས་ཀྱིས་
རྡོག་ཐོས་བརྒྱབས། འོན་ཀྱང་། དམ་བེ་ཤིན་ཏུ་བརྟན་པས་སྒུལ་ཙམ་
ཡང་བྱེད་མ་ཐུབ། ཕོ་རོག་གིས་ཡང་བསྐྱར་ཤེད་ཡོད་ཚད་བཏོན་ནས་
གཞུས་ཀྱང་ཁོའི་ཤེད་ཤུགས་ཧ་ཅང་ཆུང་བས་དམ་བེ་དེ་ཅིས་ཀྱང་སྒུལ་
མ་ཐུབ་ལ།ཐབས་དེ་རྩ་བ་ནས་བཀོལ་མ་ཐུབ་པ་རེད།
ཕོ་རོག་ཧ་ཅང་ཕམ་པར་གྱུར་ཅིང་། གལ་ཏེ་ཁོས་ཆུ་འཐུང་མ་
ཐུབ་ཚེ། སྐོམ་ནས་ཤི་འགྲོ་བ་བཤད་མ་དགོས། དེ་ནས་ཁོས་མཆུ་ཏོས་
ཐང་གི་རྡོ་ཞིག་བླངས་ཏེ་དམ་བེ་ལ་བརྒྱབས། འོན་ཀྱང་། ཤེལ་ཧ་ཅང་
མཐུག་པས་གཏན་ནས་གཅོག་མ་ཐུབ། ཕོ་རོག་གིས་བློས་མ་བཏང་
བར་མཚམས་མ་ཆད་པར་རྡོ་ཡིས་བརྒྱབས་པ་ལ། སྟབས་འགྲིག་པ་
ཞིག་ལ་རྡེའུ་ཞིག་དམ་བེའི་ནང་དུ་ལྷུང་ཞིང་། ཕོ་རོག་གིས་རྡེའུ་དེ་དམ་
བེའི་ནང་དུ་ལྷུང་རྗེས་དེའི་ནང་གི་ཆུ་སྔར་ལས་ཅུང་མཐོ་བར་གྱུར་བ་
མཐོང་། དེ་ནས་ཕོ་རོག་རིག་རྒོད་དེས་མྱུར་མོར་ཆུ་འཐུང་ཐུབ་པའི་
ཐབས་མཆོག་ཅིག་དྲན་པ་རེད།
ཕོ་རོག་གིས་ངལ་བར་མ་འཛེམ་པར་རྡེའུ་རེ་རེ་བྱས་ཏེ་ཁུར་ནས་
རེ་རེ་བཞིན་དམ་བེའི་ནང་དུ་འཕངས་པ་ན། དམ་བེའི་ནང་གི་ཆུ་ངོས་
རིམ་བཞིན་ཡར་འཕགས་ཏེ་མཐར་དམ་བེའི་ཁར་ཐོན་པ་དང་། དེ་
ནས་ཕོ་རོག་དེ་དམ་བེའི་ཁར་བབས་ཏེ། ཞིམ་མངར་གྱི་ཆུ་ཁམ་གང་
རེ་གང་རེ་བྱས་ནས་འཐུང་ལ་ཧ་ཅང་སྤྲོ་བས་མྱོས་སོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། དཀའ་ཁག་ལ་འཕྲད་
དུས་སེམས་མི་འཚབ་པར་དལ་གྱིས་ཐབས་ཤེས་འཚོལ་བ་དང་། ཀླད་
པ་འགུལ་རྒྱུར་དགའ་ཚེ། གནད་དོན་ཐག་གཅོད་ཀྱི་ཐབས་ཤིག་རྙེད་
ཁོ་ཐག་ཡིན་པས། རྨོངས་འཚོལ་གྱིས་བྱ་བ་བསྒྲུབ་མི་རུང་བར། བློ་
རིག་གི་སྟོབས་ཤུགས་ནི་ནམ་ཡང་ཆེས་ཤུགས་ཆེ་བ་དེ་ཡིན་པའི
གནས་ལུགས་དེའོ།།
བཟོ་བ་དང་སྦྲུལ།
སྦྲུལ་ཞིག་གིས་བཟོ་བའི་ཁྱིམ་ཚང་ཞིག་གི་སྤྱིལ་བུའི་སྒོ་འགྲམ་དུ་
ཁོའི་ཚང་མལ་བཅས་ཡོད་པ་རེད། ཉིན་ཞིག སྦྲུལ་དེས་སྤྱིལ་བུའི་ནང་
དུ་གནས་ཡོད་པའི་བཟོ་བའི་ཕྲུ་གུ་ལ་སོ་བཏབ་པས། ཕྲུ་གུ་དེ་ལ་དུག་
ཕོག་སྟེ་ཤི བཟོ་བ་ཕ་མ་གཉིས་སེམས་སྡུག་གི་རྒྱ་མཚོར་ལྷུང་བ་རེད།
དེ་ནས་ཨ་ཕས་སྦྲུལ་དེ་གསོད་རྒྱུར་ཐག་བཅད། ཉིན་གཉིས་
པར། སྦྲུལ་དེ་སྒོར་བུད་ནས་བཟའ་ཆས་འཚོལ་སྐབས། བཟོ་བས་སྟ་
རེ་བཟུང་སྟེ་སྦྲུལ་དེ་ནུར་ནས་འགྲོ་བ་དང་བསྟུན་ནས་དེ་ལ་སྟ་རེས་
བརྒྱབས། འོན་ཀྱང་། སྐབས་དེར།བཟོ་བ་ཧ་ཅང་འཚབ་པས། སྟ་རེས་
སྦྲུལ་གྱི་མགོ་ལ་མ་ཕོག་པར་རྔ་མ་ལ་ཁེལ་ཏེ། སྦྲུལ་དེའི་རྔ་མ་དུམ་བུར་
བཅད་དོ།།
དེ་ནས་ཡུན་རིང་མ་འགོར་བར། སྤྱིལ་བུར་གནས་པའི་བཟོ་བས་
སྦྲུལ་གྱིས་རང་ལ་དགྲ་ཤ་ལེན་པར་དོགས་ནས་སེམས་ཧ་ཅང་མི་བདེ་
བར་གྱུར། ཁོས་སྦྲུལ་དང་འགྲིག་མཐུན་ཡོང་ན་དགའ་སྙམ་སྟེ། གོ་རེ་
དང་ཚྭ་སོགས་སྦྲུལ་གྱི་ཚང་ལ་བཞག་པ་རེད།
སྦྲུལ་དེ་ཅུང་མ་དགའ་བར “ང་ཚོའི་བར་ལ་ཞི་བདེ་ཡོང་རྒྱུར་
སྟོང་བསམ་མ་བཅངས། ངས་ཁྱོད་མཐོང་མ་ཐག་ཏུ། ཁྱོད་ཀྱིས་སྡང་
སེམས་ཀྱིས་གཏུབས་ཟིན་པའི་ངའི་རྔ་མ་དྲན་ཡོང་། ཁྱོད་ཀྱིས་ཀྱང་
ང་མཐོང་མ་ཐག་ཏུ་ངས་བསད་ཟིན་པའི་ཁྱོད་ཀྱི་བུ་དྲན་ངེས།” ཞེས་
བཤད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། ཕན་ཚུན་ལ་གནོད་པ་
བྱས་མྱོང་བའི་ལག་དམར་གཉིས་ཡིན་ཚེ། ཕན་ཚུན་ལ་བཞག་པའི་
རྨ་ཁ་དེ་སུས་ཀྱང་བརྗེད་ཐབས་མེད་པའི་གནས་ལུགས་དེའོ།།
བོང་བུ་དང་དྲེལ།
ཉིན་ཞིག་ལ། ཞིང་བ་ཞིག་གིས་བོང་བུ་དང་དྲེལ་གཉིས་དེད་དེ་
ཚོང་རར་སོང་བ་རེད།
ཅུང་ཙམ་སོང་རྗེས། བོང་བུས་ལེ་བདའ་བྱེད་མགོ་བརྩམས་པ་སྟེ།
“ལུས་ཤུགས་ཐད་ནས་བཤད་ན། དྲེལ་ནི་ང་དང་བསྡུར་ན་སྟོབས་ཧ་
ཅང་ཆེ་བར་མ་ཟད། རྒྱུན་དུ་ཟ་དུས་ཀྱང་ང་ལས་མང་བོ་བཟའ་དགོས།
དེ་རིང་ཅིའི་ཕྱིར་ངེད་གཉིས་ཀྱིས་དངོས་ཟོག་མང་ཉུང་མེད་པར་འཁུར་
དགོས་སམ། སྤྱིར་ཡིན་ན་ཁོས་དངོས་ཟོག་མང་བོ་ཞིག་འཁུར་ན་འོས་
འདུག” ཅེས་འདོད།
ཡང་ལམ་སྐེད་ཅིག་ལ་ཐོན་རྗེས། ཉིན་གུང་གི་ཟ་མ་ཟ་རན་ཞིང་།
ཞིང་བས་འགྲོ་མཚམས་བཞག་སྟེ་བོང་དྲེལ་གཉིས་ལ་གཟན་ཆས་ཕྱིན།
བོང་བུས་དྲེལ་གྱིས་རང་ལས་མང་བ་ཟ་བཞིན་པར་བལྟས་ཏེ་ལྷག་ཏུ་
ཁྲོས་ཤིང་། མཐར་ཁོས་མ་བཟོད་པར་དྲེལ་ལ “ཨ་རོགས། དྲེལ་རྒན།
ཅིའི་ཕྱིར་ཁྱོད་ཀྱིས་ང་ལས་མང་བ་བཟའ་དགོས་སམ། འུ་གཉིས་ཀྱིས་
འཁུར་བ་འདྲ་འདྲ་མིན་ནམ། འདི་གཏན་ནས་འདྲ་མཉམ་མ་རེད།
ཁྱོད་ཀྱི་གཟན་ཆས་ནི་ངའི་ལྡབ་གཉིས་འདུག ཁྱོད་ལ་འདི་འདྲ་མང་
བོ་ཟ་བའི་ཐོབ་ཐང་གང་ན་ཡོད།” ཅེས་སྐད་ཅོར་བརྒྱབས། དྲེལ་གྱིས་
དེར་ཉན་བཞིན་སྐད་ཆ་གཅིག་ཀྱང་མ་བཤད་པར་འཛུམ་ཞིག་བསྟན་
དེ་བསྡད།
ཟ་མ་ཟོས་ཚར་རྗེས།ཞིང་བས་གཟན་ཆས་ལྷག་མ་རྣམས་དོ་དམ་
བྱས་ཏེ་བོང་དྲེལ་གཉིས་དེད་ནས་མུ་མཐུད་དུ་ཚོང་རར་བསྐྱོད། ཁོ་ཚོ་
ལམ་ཐག་ཅུང་ཙམ་ལ་བསྐྱོད་རྗེས་བོང་བུ་ཐང་ཆད་དེ་དབུགས་ཧད་
ཧད་དུ་འབྱིན་ཞིང་འགྲོ་མི་ཐུབ་པར་གྱུར། ཞིང་བས་བོང་བུའི་རྒྱབ་ཀྱི་
དངོས་ཟོག་ཕྱེད་ཙམ་བླངས་ཏེ་དྲེལ་གྱི་རྒྱབ་ལ་བཞག་ནས་མུ་མཐུད་
དུ་ལམ་དུ་ཆས། དེ་ནས་ཡང་ལམ་ཐག་རིང་བོ་མ་ཕྱིན་པར་བོང་བུ་
ཆེས་རྗེས་སུ་ལུས་པས། ཞིང་བས་ཡང་བོང་བུའི་རྒྱབ་ཀྱི་དངོས་ཟོག་
དུམ་བུ་ཞིག་དྲེལ་གྱི་སྟེང་དུ་བཞག མཐར་ཁོ་ཚོ་ཚོང་རར་ཐོན་ལ་ཉེ་
དུས། བོང་བུའི་རྒྱབ་ཀྱི་དངོས་ཟོག་ཚང་མ་དྲེལ་གྱི་སྟེང་དུ་སྤར་ཚར་བ་
རེད།
སྐབས་དེར། དྲེལ་གྱིས་བོང་བུ་ལ “ཨ་རོགས། སྤུན་ཟླ། ད་
ལྟ་ཁྱོད་ཀྱིས་གང་ཞིག་ལ་ལེ་བདའ་བྱེད་ཀྱིན་ཡོད་དམ། ད་དུང་ངས་
ཁྱོད་ཀྱི་ལྡབ་གཉིས་ཀྱི་གཟན་ཆས་ཟ་བར་ཁོང་ཁྲོ་ལངས་ཀྱིན་ཡོད
དམ།” ཞེས་དྲིས།
གཏམ་རྒྱུད་འདིས་ང་ཚོ་ལ་བསྟན་དོན་ནི། ང་ཚོས་ཕྲན་བུ་ཞིག་
ལ་བལྟ་མི་རུང་བར། མི་གཞན་ལ་ཐོབ་པ་ཁྱོད་ལས་མང་ཚེ་དེ་ལ་རྒྱུ་
རྐྱེན་ངེས་ཅན་ཞིག་ཡོད་པ་ཡིན་ཏེ། མང་ལས་མང་ཐོབ་དང་། སུ་
ཡི་བྱས་རྗེས་ཆེ་ན། དེར་དེ་བརྟེན་གྱི་དྲིན་ལན་ཐོབ་འོས་པའི་གནས་
ལུགས་དེའོ།།
བོང་བུ་དང་བྱ་ཕོ། སེང་གེ
ཞིང་གྲོང་གི་ཁྱིམ་ཚང་ཞིག་ཏུ། བྱ་ཕོ་དང་བོང་བུ་གཉིས་ནི་ཆེས་
བཟང་བའི་གྲོགས་པོ་ཡིན་ལ། བདག་པོས་ཀྱང་ཁོ་གཉིས་ལ་འདང་ཧ་
ཅང་ཆེ། ཁོས་དེ་གཉིས་ལ་གཟན་ཆས་ཆེས་བཟང་བོ་སྟེར་བར་མ་ཟད།
བོང་བུ་ལ་ཡང་ལས་ཀ་ལྕི་མོ་ལས་སུ་མི་འཇུག་པས། བྱ་ཕོ་དང་བོང་བུ་
གཉིས་ཀྱི་འཚོ་བ་ཧ་ཅང་སྐྱིད། ལས་ཀ་མེད་དུས་དེ་གཉིས་ཀྱིས་རྒྱུན་དུ་
མཉམ་དུ་ཁ་བརྡ་བྱེད་པ་རེད།
འོན་ཀྱང་།ཉིན་ཞིག་ལ། གཏུམ་དྲག་གི་སེང་གེ་ཞིག་དེ་གཉིས་ཀྱི་
ར་སྐོར་ནང་དུ་འཛུལ་ཡོང་ཞིང་། ལྟོགས་སྐོམ་གྱིས་མནར་བའི་སེང་
གེ་དེས་ར་སྐོར་ནང་དུ་རང་འཐག་འཐེན་བཞིན་པའི་བོང་བུ་མཐོང་
མ་ཐག་མིག་ཟུང་ལས་དགའ་བའི་འོད་འཕྲོ་ཞིང་། ཁ་མཆུ་ས་རུ་ཐུག་
བཞིན་ཁོས་ཅི་ལ་ཡང་ཁ་ཡ་མི་བྱེད་པར་བོང་བུའི་སྟེང་དུ་མཆོངས་ཏེ་
ཁམ་གང་གིས་ཟ་འདོད་པ་རེད།
བྱ་ཕོ་དང་བོང་བུ་གཉིས་ཀྱིས་སེང་གེ་མཐོང་བ་ན་ཧ་ཅང་སྐྲག་སྟེ།
བྱ་ཕོ་མྱུར་དུ་ཁང་བའི་ནང་དུ་འཕུར། འོན་ཀྱང་། བོང་བུ་རང་འཐག་
ལ་བཏགས་ཡོད་པས་འབྲོ་མ་ཐུབ། སེང་གེ་མཆོངས་ཐེངས་ཤིག་གིས་
བོང་བུ་ས་རུ་འགྱེལ་ཞིང་སྲོག་ཉེན་ལ་ཐུག་པའི་སྐབས་སུ། བྱ་ཕོས་རང་
གི་གྲོགས་པོ་བཟང་བོ་སེང་གེས་ས་རུ་མནན་པ་མཐོང་ནས་སེམས་ཧ་
ཅང་འཚབ་ཅིང་། “གག་གག་གག” ཅེས་གྲགས་ནས་བདག་པོས་
ཐོས་ཏེ་སེང་གེ་མར་བདའ་བར་རེ། སེང་གེས་བྱ་ཕོ་གྲགས་པ་ཐོས་ཏེ་
ཧ་ཅང་སྐྲག་ཅིང་མྱུར་དུ་ཁ་ཕྱིར་འཁོར་ནས་བྲོས་པས་བོང་བུ་སྐྱོབ་
ཐུབ་པ་བྱུང་།
བོང་བུ་ས་ནས་ཡར་ལངས་ནས་ལུས་སྟེང་གི་ས་འདམ་དག་སྤྲུག་
སྤྲུག་འགའ་བྱས་ཤིང་། བདེ་སྣང་གི་དབུགས་རིང་ཞིག་འབྱིན་ཞོར་དུ་
སེམས་སུ་འཇིགས་རུང་གི་ཉེན་ཁའི་སྐབས་སུ་བྱ་ཕོའི་འབོད་སྐད་དེས་
ད་གཟོད་རང་ཉིད་སྐྱོབ་ཐུབ་པ་བྱུང་སྙམ་པ་རེད། འོན་ཀྱང་། བོང་བུས་
དེ་འདྲའི་གཏུམ་དྲག་གི་སེང་གེ་ཞིག་བྱ་ཕོའི་གྲགས་སྐད་ལ་འཇིགས་
དོན་ཅི་ཡིན་ནམ་ཞེས་ཕྱིར་འདང་ཞིག་བརྒྱབས། བལྟས་ཡོང་ན་སེང་
གེ་ཡང་འཇིགས་འཇིགས་འདྲ་བྱེད་རིན་མི་འདུག་སྙམ། དེ་ནས་བོང་
བུས་མྱུར་དུ་སེང་གེའི་རྗེས་བསྙེགས་ནས་བརྒྱུགས་ཏེ་གཏུམ་དྲག་གི་
སེང་གེ་ལ་བསླབ་བྱ་ནན་མོ་ཞིག་གཏང་དགོས་འདོད། ཁོས་སེང་གེ་
འབྲོ་སའི་ཁ་ཕྱོགས་བསྙེགས་ནས་ཐག་རིང་བོ་ཞིག་སོང་བ་ན་བྱ་ཕོའི་
གྲགས་སྐད་ཀྱང་ཐོས་རྒྱུ་མེད་པར་གྱུར།
སེང་གེས་བོང་བུས་རང་གི་རྗེས་འདེད་ཀྱིན་པ་མཐོང་ནས། ད་ནི་
བྱ་ཕོ་ཡང་མེད་པས་ང་རང་སྐྲག་དགོས་ས་གང་ཡང་མི་འདུག་སྙམ་
ཞིང་། ཁོ་ཁ་ཕྱིར་འཁོར་ཏེ་མཆོངས་ཐེངས་གཅིག་གིས་བོང་བུ་ས་རུ་
མནན་ཏེ་སྐེ་ལ་སོ་བཏབ། བོང་བུ་ཧ་ཅང་འགྱོད་དེ་ཁོས “ང་འདི་ཇི་
འདྲའི་གླེན་པ་ཞིག་རེད་ཨང་། སེང་གེ་ནི་འཇིགས་རུང་ཞིག་ཏུ་མ་
འདོད་པ་འདི་དངོས་གནས་གླེན་པ་རེད། ང་རང་རྩ་བ་ནས་སེང་གེའི་
ལག་ཡ་མ་རེད། འོན་ཀྱང་། འདི་ལྟར་ཡོང་དོན་ཅི་ཡིན་ནམ། ཚང་
མ་ངས་རང་ཉིད་ཀྱི་ནུས་པ་ཇི་འདྲ་ཡིན་པ་མ་མཐོང་བས་ལན་པ་
རེད།” ཅེས་སྙམ་བཞིན་མིག་ཆུ་ཤོར།
གཏམ་རྒྱུད་འདིས་ང་ཚོ་ལ་བསྟན་དོན་ནི། ང་ཚོས་ནམ་ཡང་དགྲ་
བོ་ལ་མཐོང་ཆུང་བྱ་མི་རུང་བར། རང་ཉིད་ཀྱི་ནུས་ཤུགས་ཇི་འདྲ་ཡིན་
པ་རྟོགས་དགོས་ལ། སྟོབས་ཆེ་བའི་ལག་ཡའི་མདུན་དུ་རང་རློམ་བྱ་མི་
རུང་བའི་གནས་ལུགས་དེའོ།།
བྱ་དང་རི་དྭགས། ཕ་ཝང་།
ནགས་ཚལ་ཞིག་ཏུ་བྱ་རིགས་དང་རི་དྭགས་བར་དུ་འགལ་བ་
བྱུང་ཡོད་པ་རེད། ཁོ་ཚོའི་ལྟ་བ་ནམ་ཡང་མི་མཐུན་སོ་སོ་ཡིན་པས།
ཕན་ཚུན་བར་ཁ་རྩོད་བྱུང་ཞིང་། མཚམས་ལན་རེར་ཕན་ཚུན་རྒྱག་
རེས་བྱེད་པ་རེད། དུས་ཡུན་རིང་བོ་འགོར་བ་དང་ཁོ་ཚོའི་བར་གྱི་
འགལ་བ་ཡང་ཇེ་དྲག་ནས་ཇེ་དྲག་ཏུ་གྱུར། མཐར་བྱ་རིགས་དང་
རི་དྭགས་རྣམས་ཀྱི་བར་དུ་སུས་ཀྱང་འགོག་ཐབས་མེད་པའི་འཐབ་
འཁྲུག་བྱུང་། ཛ་དྲག་གི་འཐབ་འཁྲུག་དུས་ཡུན་ངེས་ཅན་ཞིག་ཏུ་རྒྱུན་
བརྐྱངས་ཤིང་། ཕྱོགས་གཉིས་ཀར་རྨས་སྐྱོན་ཚབས་ཆེན་ཐེབས་ཀྱང་
སྔར་བཞིན་རྒྱལ་ཕམ་གྱི་དབྱེ་བ་འབྱེད་མ་ཐུབ།
ཐོག་མར་མགོ་རྩོམ་དུས། བྱ་རིགས་ཀྱིས་ཚོད་འཛིན་དབང་ཆ་
བཟུང་སྟེ་དམག་འཁྲུག་གི་གཙོ་ཤུགས་ནུས་པ་འཕྲོག་པ་དང་། ཕ་ཝང་
འཕུར་ཡོང་ནས་བྱ་རིགས་ལ་རོགས་བྱས་ཏེ་རི་དྭགས་ལ་འཐབ་འཛིང་
བྱས་ཤིང་། བྱ་རིགས་ལ་འཐབ་ཇུས་འདོན་རོགས་བྱས། འོན་ཀྱང་། མི་
འགྱང་བར་བྱ་རིགས་ཕམ་སྟེ་རི་དྭགས་ཀྱིས་འཐབ་རར་རྒྱལ་ཁ་བླངས།
ཕ་ཝང་གིས་གནས་བབ་ལ་འགྱུར་བ་བྱུང་བ་མཐོང་ནས་མྱུར་དུ་བྱ་
རིགས་ལ་རྒྱབ་འགལ་བྱས་ཏེ་རི་དྭགས་ལ་མགོ་བཏེགས་པར་མ་ཟད།
དེར་རོགས་བྱས་ཏེ་མཉམ་དུ་བྱ་རིགས་ལ་འཐབ་པ་རེད།
བྱ་རིགས་དང་རི་དྭགས་ཀྱིས་འཐབ་འཁྲུག་མཚམས་འཇོག་རྒྱུ་
ཁྱབ་བསྒྲགས་བྱེད་དུས། ཕན་ཚུན་ཞི་མཐུན་ཡོང་བའི་ཁོ་ཚོས་ཡོད་
ཚད་ཕ་ཝང་གི་ཕྲ་མ་ཁ་རྫུན་ཡིན་པ་ཤེས། དེས་ཕྱོགས་གང་ཞིག་
སྟོབས་ཆེ་ཚེ་དེའི་རྗེས་འབྲངས་བས། ཕྱོགས་གཉིས་ཀས་ཕ་ཝང་ལ་
ཁྲིམས་ཐག་ནན་མོ་བཅད་ན་འོས་པར་ཐག་བཅད། དེ་ནས་ཕ་ཝང་
གི་དབྱེན་དཀྲུག་ཉེས་པ་ལས། ཁོ་ཚང་མའི་གྲས་ནས་རྒྱང་ཕུད་བཏང་
བ་རེད།
ཕ་ཝང་ཧ་ཅང་གནོང་འགྱོད་སྐྱེས་ཤིང་། དེ་ནས་བཟུང་ཁོ་སྲོག་
ཆགས་གཞན་གྱི་འཕྱ་དམོད་ལ་སྐྲག་སྟེ། ཉིན་དཀར་སྒོར་འབུད་མ་
ཕོད་པར་མུན་རུབ་རྗེས་ད་གཟོད་སྒོར་ཡོང་ནས་འགུལ་བསྐྱོད་བྱེད་པ་
རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ངོ་གཉིས་ཅན་ལ་
བསྟོད་བསྔགས་གང་ཡང་མི་ཐོབ་པར་མཐར་རང་ཉིད་བརླག་པའི་རྒྱུ་
རུ་འགྱུར་བའི་གནས་ལུགས་དེའོ།།
བྱ་ཕོ་དང་རི་བྱ།
གནའ་སྔ་མོར་ཞིང་བ་ཞིག་ཡོད་ལ། ཁོ་བྱ་ཕོ་ལ་ཧ་ཅང་དགའ་
བས། ཁོས་ཁྱིམ་དུ་བྱ་ཕོ་མང་བོ་གསོས་ཡོད། དེའི་ནང་གི་བྱ་ཕོ་
གཅིག་ནི་ཤིན་ཏུ་མཛེས་སྡུག་ལྡན་པ་ཞིག་ཡིན་ཏེ། དེའི་སྒྲོ་སྤུ་ལ་ཚོན་
མདངས་སྣ་ལྔ་ལྡན་ཞིང་།པྲོག་ཟེ་ཡང་དམར་ཞིང་ཆེ་བ་ཞིག་ཡིན་པས།
བྱ་ཕོ་དེའང་ང་རྒྱལ་གྱིས་ཁེངས་ཡོད། དེ་རང་གི་མཛེས་ཞལ་ལ་ཡིད་
ཚིམས་ཤིང་སུ་ཡང་མིག་ནང་དུ་མེད། ཞིང་བ་ཡང་ཁོ་ལ་ཧ་ཅང་དགའ།
ཉིན་ཞིག་ལ། ཞིང་བ་དེ་ཚོང་ཁྲོམ་ལ་སོང་བ་ན། ཁོས་དེ་རུ་ཤིན་
ཏུ་མཛེས་པའི་རི་བྱ་ཞིག་མཐོང་། རི་བྱ་དེའི་བྱ་སྤུ་ཡོངས་རྫོགས་ནག་
པོ་ནག་རྐྱང་ཡིན་ལ། གཤོག་སྒྲོ་རེ་རེ་ཡང་ནག་ཅིང་འོད་འཚེར་བས་
ཤིན་ཏུ་བློར་འབབ་པ་ཞིག་ཡིན་པ་རེད། ཞིང་བས་དེ་པང་ལ་བཟུང་
ནས་གཏོང་མ་འདོད་ལ། ཁོས་དངུལ་སྒོར་ལ་སེར་སྣ་མ་བྱས་པར་རི་བྱ་
དེ་ཉོས་ཏེ་དགའ་དགའ་སྤྲོ་སྤྲོའི་ངང་ཁྱིམ་ལ་ལོག
ཞིང་བས་རི་བྱ་དེ་བྱ་ཕོ་གཞན་དག་དང་མཉམ་དུ་མ་བཞག་པར་
རི་བྱ་གཅིག་པུ་ལ་བྱ་ཚང་ཞིག་བཟོས། རྒྱུ་མཚན་ནི་ཁོས་བྱ་ཕོ་གཞན་
དག་གིས་རི་བྱ་ལ་བརྙས་བཅོས་བྱེད་པར་དོགས་པས་རེད། ཞིང་བས་
བྱ་ཚང་དེ་བཟོས་པ་ཧ་ཅང་དྲོ་སྐྱིད་ལྡན་པ་ཞིག་ཡིན། ཁོས་རྒྱུན་པར་
མཛེས་སྡུག་གི་རི་བྱ་དེ་རང་ལ་ལོབ་ཐབས་བྱེད་པ་དང་། དེར་རྒུམ་བུ་
ཆེས་བཟང་བོ་སྟེར་ཞིང་དེ་ལ་ཧ་ཅང་གཅེས་པ་རེད། ཡུན་གྱིས་རི་བྱ་
དེས་ཀྱང་ཁྱིམ་གྱི་བྱ་ཕོ་དག་དང་འདྲ་བར་ཞོགས་པར་སྐད་སྒྲོག་པ་
དང་། དེ་ནས་ཞིང་བས་སེམས་བདེ་བའི་ངང་རི་བྱ་དང་རང་ཁྱིམ་གྱི་བྱ་
ཕོ་གཉིས་མཉམ་དུ་བཞག་པ་རེད། སུས་ཀྱང་ཡིད་ལ་མ་དྲན་པ་ཞིག་
ལ་བྱ་ཕོས་རི་བྱ་དེ་གཏན་ནས་མིག་ལ་མ་རན་པས་རྒྱུན་དུ་དེར་མཆུ
གཙག་བྱས། རི་བྱ་དེར་བརྙས་བཅོས་བྱས་ཏེ་གཞའ་ས་གང་ཡང་མེད་
པར་གྱུར་ནས་གྲུ་ཟུར་ཞིག་ཏུ་ང་རྒྱལ་ཅན་གྱི་བྱ་ཕོ་དེ་དང་རྒྱང་གྱེས་
ཏེ་འཁུམས་ནས་མི་འདུག་ཀ་མེད་བྱུང་། རི་བྱས “རང་ལ་གཞན་
གྱི་བརྙས་བཅོས་ཐེབས་པའི་རྒྱུ་རྐྱེན་ནི་མ་གཞི་རང་ཉིད་ཕྱི་ནས་ཡོང་
བས་རེད། བྱ་ཕོ་དེས་ཀྱང་གནས་སྐབས་སུ་ང་རང་དང་ལེན་བྱེད་མི་
དཔེ'' སྙམ།
རི་བྱ་དེས་བྱ་ཕོ་དེ་ལ་ཚིག་གཅིག་ཀྱང་བཤད་མི་ཕོད་ལ། གྲག་
འགུལ་ཅི་ཡང་མེད་པར་ཉིན་འགའ་ཕར་བསྐྱལ་བ་རེད།
ཉིན་ཞིག་ལ། རི་བྱ་དེས་བྱ་ཕོ་དེ་དང་བྱ་ཕོ་གཞན་རྣམས་ཀྱིས་
འཛིང་རེས་བྱེད་ཀྱིན་པ་མཐོང་། ཁོ་ཚོས་ཕན་ཚུན་ལ་རྨས་ཏེ་ཁྲག་
དམར་ཙ་ར་ར་བཞུར་ན་ཡང་ད་དུང་མཚམས་མི་འཇོག བྱ་ཕོ་དེས་རི་
བྱ་དེར་བརྙས་བཅོས་བྱེད་པར་མ་ཟད། རང་གི་རིགས་ཀྱང་མིག་ལ་མི་
རན་པ་རེད། བྱ་ཕོ་དེ་དག་གིས་དུས་ཡུན་རིང་བོ་ཞིག་ལ་ཕན་ཚུན་ལ་
འཛིང་རེས་བྱས་པས་གང་སར་བྱ་སྤུས་གང་འདུག
རི་བྱས་བསམ་བློ་ཞིག་བཏང་སྟེ། མཐར་ཁོས་འདང་ཕོག་སོང་།
ཁོས “ད་ནས་བཟུང་ངས་བྱ་ཕོ་དེས་ང་ལ་བརྙས་བཅོས་བྱེད་པར་འཁོན་
སེམས་འཆིང་མི་སྲིད། རྒྱུ་མཚན་ནི་ཁོ་ཚོས་རང་གི་གཉེན་ཉེ་ལ་ཡང་གུ་
ཡངས་མི་གཏོང་བ་ངས་དངོས་སུ་མཐོང་བྱུང་།” ཞེས་ཁེར་བཤད་བྱས།
གཏམ་རྒྱུད་འདིས་ང་ཚོ་ལ་བསྟན་དོན་ནི། གལ་ཏེ་མི་རིག་རྒོད་
ཅིག་ཡིན་ཕྱིན། སུ་ཞིག་གིས་རང་གི་ཁྱིམ་མཚེས་སམ་གཉེན་ཉེ་ལ་
ཡང་ཕན་ཚུན་ཁོག་རྒྱ་བསྐྱེད་མི་ཐུབ་པ་མཐོང་ཚེ། ཁོ་ཚོ་ལ་གཞན་གྱི་
གུ་ཡངས་ཐོབ་མི་ཐུབ་པ་ལ་ཡང་ཡ་མཚར་རྒྱུ་མེད་པའི་གནས་ལུགས་
དེའོ།།
བྱ་ཕོ་མུ་ཏིག་དང་འཕྲད་པ།
གནའ་སྔ་མོ་ཞིག་ལ་བྱ་ཕོ་ཞིག་ཡོད། ཉིན་ཞིག བྱ་ཕོ་དེ་ལྟོགས་
ནས་ཕོ་བ་རུ་ཁྲོག་ལྡིར་གྲགས་ནའང་ཟ་རྒྱུ་མེད་པས། ཁོས་ཡར་མར་
ཐམས་ཅད་ནས་རང་ལ་ཞིམ་མངར་གྱི་ཁ་ཟས་བཙལ་བ་རེད། འོན་
ཀྱང་། དུས་ཡུན་རིང་བོ་ཞིག་འགོར་ནའང་ཁོའི་གྲོད་པ་ད་དུང་མ་
འགྲངས་ལ། ཁོས་རྙེད་པ་ནི་བྱེ་ཟེགས་འགའ་ཡིན་པས་གྲོད་པ་རྩ་བ་
ནས་རྒྱགས་མ་ཐུབ།
བྱ་ཕོ་དེས་ལྟོགས་སྡུག་མ་བཟོད་པས་ལུད་ཕུང་ཡོད་སར་མི་འགྲོ་
ཐབས་མེད་བྱུང་ཞིང་། ཁོས་ལུད་ཕུང་ལས་འབུ་དང་བཞུས་མེད་པའི་
ཟ་མ་རེ་ཐོབ་པར་དམིགས་ནས་སོང་། ཁོས་ལུད་ཕུང་གི་འགྲམ་དུ་
སྡེར་མོས་ཧུར་བརྩོན་གྱིས་ཟ་རྒྱུ་འཚོལ་ཞོར་དུ་མཆུ་ཏོས་ཀྱང་བཟའ་
ཆོག་པ་རྣམས་འཐུས་ནས་ཟོས། ཁོས་རེ་བ་ཆེན་པོས་ཟས་འཚོལ་བ་
ལས་ཕྱིར་འགྲོ་རྒྱུའི་བསམ་ཚུལ་ཙམ་ཡང་མི་འདུག
བྱ་ཕོ་དེས་ལུད་ཕུང་སློག་བཞིན་སློག་བཞིན། གློ་བུར་དུ་མིག་
མདུན་དུ་འོད་ལམ་མེར་བྱས་སོང་། ཁོས་འོད་ལམ་ལམ་བྱེད་པའི་མུ་
ཏིག་ཅིག་བསློགས་ནས་མཐོང་བྱུང་། ཁོ་ཡ་མཚན་སྐྱེས་ཏེ་མུ་ཏིག་དེ་
ལ “ཁྱོད་ལུད་ཕུང་འདིར་ཇི་ལྟར་ཡོང་བ་ཡིན། ཁྱོད་ཀྱི་ལུས་པོ་རྫོབ་རེ་
ལྟོས་དང་། ངོ་མ་སྙིང་རྗེ།” ཞེས་དྲིས།
མུ་ཏིག་དེས “ངའི་བདག་པོ་ས་འདིར་བརྒྱུད་ནས་འགྲོ་སྐབས།
སེམས་ཆུང་མ་བྱས་པར་ང་རང་ལུད་ཕུང་དུ་གཡུགས་སོང་། ངས་འདི་
རུ་བདག་པོ་ཡོང་ནས་ང་ཕྱིར་ཁྱེར་འགྲོ་རྒྱུར་སྒུག་ཡོད།” ཅེས་ལན་
བཏབ།
ཡང་བྱ་ཕོས་འོད་ལམ་ལམ་བྱེད་པའི་མུ་ཏིག་ལ་བལྟས་ཏེ “ཁྱོད་
ལ་སྤྱོད་སྒོ་ཅི་ཞིག་ཡོད་དམ།” ཞེས་དྲིས།
མུ་ཏིག་དེས “དྲང་མོར་བཤད་ན་ངས་ཀྱང་མི་ཤེས། མི་ཚང་མས་
ངའི་མིང་ལ་མུ་ཏིག་ཅེས་འབོད། རྩ་ཆེ་བའི་དོན་རེད། ངའི་བདག་
པོས་ང་རང་ཁོའི་ལག་མཐིལ་གྱི་རིན་ཆེན་ནོར་བུར་བལྟ་བ་ཡིན། མི་
རྣམས་ཀྱིས་བཤད་ན། ང་རང་འབྲས་སྤྱི་རྒྱ་ཁྲི་གཅིག་ལ་བརྗེ་ཐུབ་
ཟེར།” ཞེས་ནན་ཏན་གྱིས་ལན་བཏབ།
བྱ་ཕོས་མུ་ཏིག་གི་སྐད་ཆ་དེ་ཐོས་འཕྲལ་ཧ་ཅང་ཡ་མཚན་སྐྱེས་
ཏེ༑ ཁོས་མུ་ཏིག་དེ་ལ་མཆུ་གཙག་ཅིག་བྱས་ནས་བལྟས་རྗེས་མར་
གཡུགས་པ་རེད། ད་དུང་ཁོས “འདི་འདྲའི་རྡེའུ་ཆུང་ཆུང་ཞིག འོད་
འཕྲོ་རྒྱུ་མ་གཏོགས་སྤྱོད་སྒོ་ཅི་ཡང་མི་འདུག དེ་ལས་འབྲས་རྡོག་
གཅིག་རྙེད་ན་དེ་དགའ། འབྲས་སྤྱི་རྒྱ་ཁྲི་གཅིག་ལ་བརྗེ་ཐུབ་ཟེར་བར་
དངོས་གནས་ཡིད་ཆེས་དཀའ་བ་ཞིག་རེད།” ཅེས་ཤུབ་ཤུབ་ཏུ་བཤད།
དེ་ལྟར་བཤད་རྗེས། བྱ་ཕོ་དེ་ཁ་ཕྱིར་ཡང་མི་འཁོར་བར་མུ་མཐུད་
ནས་ལུད་ཕུང་དུ་ཟ་རྒྱུ་བཙལ་ནས་བསྡད། ཁོས “བློ་བདེ་བག་ཕེབས་
ཀྱིས་ཕོ་བ་རྒྱགས་ཐུབ་པའི་ཟ་རྒྱུ་ཞིག་བཙལ་ན་དེ་བཟང་།” སྙམ་པ་
རེད།
མུ་ཏིག་དེ་བྱ་ཕོས་ལོགས་ཤིག་ཏུ་གཡུགས་བཞག་ནའང་ཁོ་ཁོང་
ཁྲོ་གཏན་ནས་ལངས་ཀྱིན་མེད། བྱ་ཕོས་མུ་ཏིག་ལ་ཁ་ཡ་གཏན་ནས་
མ་བྱས་ཀྱང་མུ་ཏིག་གིས་ཀྱང་དེར་དོ་སྣང་བྱེད་ཀྱིན་མེད། རྒྱུ་མཚན་
ནི་ཁོས་ནམ་ཞིག་ནོར་བུའི་ནོར་སྙིང་རྟོགས་པའི་མི་ཞིག་གིས་ཁོ་ཁྱེར་
འགྲོ་བ་ཤེས་ཡོད་པས་རེད།
མུ་ཏིག་དེ་ཁུ་སིམ་མེར་ལོགས་ཤིག་ཏུ་བསྡད་ནས་འདུག་པ་ལས་
རང་ཉིད་ངོམ་སོ་གང་ཡང་བྱེད་ཀྱིན་མེད། ཡུན་རིང་མ་འགོར་བར་
ལམ་འགྲོ་བ་ཞིག་གིས་མུ་ཏིག་དེ་མཐོང་ཞིང་། མི་དེས་རང་ལ་ནོར་བུ་
ཐོབ་པར་དགའ་སྟེ་མྱུར་དུ་ཡར་བླངས་ཤིང་ཁུག་མའི་ནང་དུ་བཅུག་
རྗེས་དགའ་དགའ་སྤྲོ་སྤྲོའི་ངང་སོང་ངོ་།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་རེ་རེའི་བྱ་དངོས་ཀྱི་
ལྟ་ཚུལ་མི་འདྲ་བས། རང་གི་འདོད་བློ་དང་མཐུན་པའི་བྱ་དངོས་དེ་ནི་
ད་གཟོད་རང་ཉིད་ལ་ཆེས་མཁོ་བ་དེ་ཡིན་པའི་གནས་ལུགས་དེའོ།།
བྱ་འཛིན་མཁན་དང་རི་ཕུག
གནའ་སྔ་མོ་ཞིག་ལ་བྱ་འཛིན་མཁན་ཞིག་ཡོད། ཁོས་རི་ཕུག་
ཅིག་བཟུང་ནས་གསོས་ཡོད་ལ། ཁོ་རི་ཕུག་དེར་ཧ་ཅང་དགའ་བས་དེ་
ལ་ཁ་ཟས་ཆེས་བཟང་བོ་སྟེར་ཞིང་། བྱེའུ་གཟེབ་ཆེས་ལེགས་པོའི་ནང་
དུ་བཅུག་ཡོད། རི་ཕུག་དེའང་ཁོ་ལ་ལོབས་ཤིང་འདྲིས་པས། གྲོགས་
པོ་ཚང་མ་བྱ་འཛིན་མཁན་དེ་ལ་ཡིད་སྨོན་ཤོར་བ་རེད། ཉིན་རེར་བྱ་
འཛིན་མཁན་དེས་རང་གིས་གསོས་པའི་རི་ཕུག་ལ་བརྟེན་ནས་རི་
ཕུག་གཞན་པ་ཚུར་བཀུག་པས། ཁོས་ཐབས་འདི་ལ་བརྟེན་ནས་ལས་
སླ་མོས་རི་ཕུག་གཞན་པ་བཟུང་བ་རེད། དེ་བས། རི་ཕུག་དེ་ནི་ཁོའི་
ལག་རོགས་གལ་ཆེན་ཞིག་ཏུ་གྱུར་ཡོད།
ཉིན་ཞིག བྱ་འཛིན་མཁན་ཚང་ལ་མགྲོན་པོ་གལ་ཆེན་ཞིག་ཐོན
ཞིང་། དེ་ནི་བྱ་འཛིན་མཁན་གྱི་ལོ་མང་བོའི་སྔོན་གྱི་གྲོགས་པོ་ཞིག
ཡིན་ཏེ། ཁོ་ཕྱི་ལོགས་ནས་སླེབས་པ་ཡིན་པས། བྱ་འཛིན་མཁན་གྱི་
ཁྱིམ་ལ་སླེབས་དུས་མུན་ཡང་རུབ་འདུག དེ་བས་བྱ་འཛིན་མཁན་
ལ་གྲོགས་པོ་སྣེ་ལེན་བྱེད་པའི་ཁྱད་འཕགས་ཀྱི་ཟས་གང་ཡང་མེད།
ཁོས་སྔར་རང་གིས་གསོས་ཡོད་པའི་རི་ཕུག་དེ་བསད་ནས། གྲོགས་
པོར་མགྲོན་བསུ་བྱ་རྒྱུར་གྲ་སྒྲིག་བྱས། ཁོས་རི་ཕུག་ལ “ངའི་སེམས་
གཏིང་གི་རི་ཕུག་ལགས། དེ་རིང་ངས་ཁྱོད་བསད་ནས་གྲོགས་པོར་
མགྲོན་བསུ་བྱ་དགོས་བྱུང་། ངས་ཁྱོད་འདི་ལྟར་བློས་གཏོང་མི་འདོད་
མོད། འོན་ཀྱང་། ང་ལའང་བྱ་ཐབས་གཞན་མི་འདུག ཁྱོད་ཀྱིས་ང་གུ་
ཡངས་སུ་གཏང་རོགས།” ཞེས་བཤད།
རི་ཕུག་གིས་བདག་པོས་རང་ཉིད་གསོད་རྒྱུ་ཡིན་ཞེས་པ་ཐོས་
འཕྲལ་ཐོག་མདས་བརྒྱབས་པ་ལྟར་ཀླད་པའི་ནང་དུ་ཅི་ཡང་དྲན་རྒྱུ་
མེད་པར་གྱུར། འོན་ཀྱང་། ཁོ་མོ་མྱུར་དུ་གཉིད་ལས་སད་པ་བཞིན།
ཁོང་ཁྲོ་གཏིང་ནས་ལངས་ཏེ་བྱ་འཛིན་མཁན་དེ་ལ “ཅི་ཟེར། ཁྱོད་
ཀྱིས་ང་གསོད་རྒྱུ་ཡིན་པར་དངོས་གནས་ཡིད་ཆེས་ཀྱིན་མི་འདུག
དྲིན་ལན་བརྗེད་པའི་ལྟས་ངན་ཁྱོད།” ཅེས་ཞེ་སྡང་གིས་སྡིགས། ད་
དུང་ཁོས་མགྲིན་པ་སྨྲེང་བཞིན་མུ་མཐུད་དུ “སྔོན་ཆད་ངས་ཁྱོད་ལ་
རོགས་བྱས་ཏེ་རི་ཕུག་མང་བོ་བསྡུས་པས། ངས་ཁྱོད་ལ་སྒོར་མོ་ཇི་
འདྲ་མང་བོ་ཞིག་གསོག་ཡོད། ད་ལྟ་ཁྱོད་ལ་སྒོར་མོ་ཡོད་དུས་ང་རང་
གསོད་པར་རྩོམ། ཁྱོད་ཀྱི་ལས་རྒྱུ་འབྲས་ཟེར་བ་གང་ན་ཡོད། འདི་ནི་
དྲིན་ལན་ལོག་འཇལ་མིན་ནམ།” ཞེས་བཤད།
བྱ་འཛིན་མཁན་གྱིས་ཀྱང་ཞེ་སྡང་གིས “ཁྱོད་ལ་གནས་ལུགས་
ཇི་འདྲ་ཡོད་ཀྱང་དེ་རིང་ངས་ཁྱོད་གསོད་རྒྱུ་ཡིན་པ་ཁོ་ཐག་ཡིན། ད་
དུང་ཁྱོད་ཀྱིས་ང་ལ་བཤད་པའི་སྐད་ཆ་དེ་དག་གི་རྐྱེན་གྱིས་ངས་ཁྱོད་
བསད་ན་འོས། ཁྱོད་ཀྱིས་རང་ཉིད་ཀྱི་ཁེ་ཕན་དང་། ངས་ཁྱོད་ལ་སྟེར་
རྒྱུའི་རྒུམ་བུ་བཟང་བོའི་ཆེད་དུ། རང་གི་རིགས་རྒྱུད་ཀྱང་གུ་ཡངས་མི་
གཏོང་བས། གལ་ཏེ་ནམ་ཞིག་ང་ལ་སྒོར་མོ་མེད་དེ་ཁྱོད་གཉོར་མི་ཐུབ་
པར་གྱུར་བའམ། ཡང་ན་ང་རང་ན་བར་གྱུར་ནས་ཁྱོད་གཉོར་མ་ཐུབ་
ཚེ༑ ཁྱོད་ཀྱིས་ང་ལ་ད་ལྟའི་འདི་བཞིན་བློ་དཀར་མིན་ཡང་སུས་ཤེས།
ཁྱོད་ད་ལྟའི་འདི་འདྲ་མིན་པ་ཁོ་ཐག་ཡིན།” ཞེས་ལན་བཏབ།
དེ་ལྟར་བཤད་རྗེས། བྱ་འཛིན་མཁན་གྱིས་རི་ཕུག་དེ་བསད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། ཐ་ན་རང་ཉིད་ཀྱི་
གཉེན་ཉེ་ལའང་རྒྱབ་འགལ་བྱེད་པའི་མི་ལ་རང་གི་གཉེན་ཉེ་སྡང་བར་
མ་ཟད། གཞན་སུས་ཀྱང་བརྩེ་བ་མི་སྟོན་ལ། མི་འདི་འདྲ་ནི་ཀུན་
གྱིས་ཁ་ཡ་མི་བྱེད་པར་གཡུགས་འཇོག་པ་ལས་ཅི་ཡང་མི་ཐོབ་པའི་
གནས་ལུགས་དེའོ།།
བྱི་བ་དང་སྦལ་བ།
དཔྱིད་ཀ་སླེབས་ཏེ་རྫིང་བུའི་ནང་གི་དར་ཞུ་བས། སྦལ་བ་ཡང་
དགུན་ཉལ་ལས་སད་ཅིང “ཀྭ་ཀྭ་ཀྭ” ཞེས་དགའ་སྤྲོའི་སྒྲ་འབྱིན་པ་
རེད།
དཔྱིད་ཀའི་ཉི་འོད་འཇམ་པོ་ས་གཞིར་འཕྲོས་པའི་ཞོགས་པ་
ཞིག་ལ། མདོག་སྐྱ་བོའི་བྱི་བ་སྙིང་རྗེ་བོ་ཞིག་ཚང་ནས་ཕྱིར་བུད་དེ་ཁ་
ཟས་འཚོལ་བཞིན་ཡོད། དེ་རྫིང་བུའི་འགྲམ་ལ་སླེབས་ཤིང་དེ་རུ་ས་
བོན་འགའ་བཙལ་ནས་ཟ་བསམ་པའི་སྐབས་དེར་སྦལ་བ་ཞིག་ཆུ་
ནང་ནས་ཡར་ལྡིང་ཡོང་། ཁོས་བྱི་བ་ཆུང་ཆུང་སྙིང་རྗེ་བོ་དེ་མཐོང་མ་
ཐག རང་དབང་མེད་པར་བྱི་བ་དེ་བློར་བབས་ཤིང་བྱི་བའི་མདུན་དུ་
མཆོངས་ནས་ཞི་འཇམ་གྱིས “སྙིང་ཉེ་བའི་གྲོགས་པོ་ལགས། དཔྱིད་
ཀ་ད་གཟོད་སླེབས་བྱུང་། དངོས་གནས་དགའ་ནི་ཞིག་རེད། ང་རང་དེ
ལས་ཀྱང་དགའ་བ་ནི་ཁྱོད་དང་འཕྲད་པ་འདི་རེད། ངས་སྔོན་དེར་ཁྱོད་
མཐོང་མ་ཐག་ཁྱོད་ཀྱི་མཛེས་སྡུག་དང་གྲུམ་རིག་གིས་ངའི་ཡིད་དབང་
འཕྲོག་སོང་། ང་རང་ཁྱོད་དང་མཉམ་དུ་འབྲལ་བ་མེད་པར་འདུག་
འདོད། འུ་གཉིས་ཀྱིས་མཉམ་ཟ་མཉམ་འཐུང་དང་། མཉམ་དུ་རྩེད་
འཇོར་རོལ་ནས་འཚོ་བ་རོལ་ན་ཇི་འདྲ་འདུག” ཅེས་དྲིས།
སྦལ་བའི་རེ་འདུན་དེས་བྱི་བ་དེ་སྐྲག་ཏུ་བཅུག་པ་དང་། བྱི་བས་
སྦལ་བ་ཞིག་བྱི་བ་ཞིག་ལ་དགའ་བར་འགྱུར་བ་ཡིད་ལའང་དྲན་
མེད། བྱི་བ་ཆུང་ཆུང་དགོད་བཞིན་དུ་སྦལ་བ་ལ “ཕུ་བོ་སྦལ་བ།ཁྱོད་
ཀྱིས་འདི་ལྟར་བཤད་པར་བཀའ་དྲིན་ཆེ། ངས་ཁྱོད་རང་ང་ལ་དགའ་
འཇོག་པ་ཡིད་ལའང་དྲན་མྱོང་མེད། ང་དངོས་གནས་དགའ་ནི་ཞིག
རེད།” ཅེས་བཤད།
བྱི་བ་དེས་དེ་ལྟར་ལན་བཏབ་པས་སྦལ་བ་ཧ་ཅང་དགའ། བྱི་བ་
ཆུང་ཆུང་གིས་མུ་མཐུད་དུ “འོན་ཀྱང་། ཕུ་བོ་སྦལ་བ་ལགས། ང་ལ་
གྲ་སྒྲིག་གང་ཡང་མེད། ང་ད་དུང་ལོ་ན་ཆུང་བས་ངས་ཁྱོད་ཀྱི་བརྩེ་བ་
དང་ལེན་བྱེད་མི་རུང་ཡ། འུ་གཉིས་མཉམ་དུ་འདུག་ཐབས་ཡོད་ནི་མ་
རེད།” ཅེས་བཤད།
སྦལ་བས་སྐད་ཆ་དེ་དག་ཐོས་རྗེས་སེམས་ཧ་ཅང་སྐྱོ་ཞིང་། ཁོ་
བྱི་བ་ཆུང་ཆུང་ལ་ཧ་ཅང་དགའ་དྲགས་པས་དེ་འགྲོ་རུ་མི་འཇུག་པར་
འགོག་རྒྱུར་ཐག་བཅད། དེ་ནས་ཁོང་ཁྲོ་ལངས་པའི་སྦལ་བས་རང་གི་
རྐང་བ་དང་བྱི་ཆུང་གི་རྐང་བ་གཉིས་རྩྭ་ཐག་གིས་མཉམ་དུ་བསྡམས་
ཏེ་བྱི་བ་ཆུང་ཆུང་དང་ཁ་མི་འབྲལ་བར་བྱས། བྱི་བ་ཆུང་ཆུང་ཐབས་
ཟད་འུ་ཐུག་སྟེ་སྦལ་བ་དང་མཉམ་དུ་མི་འདུག་ཀ་མེད་བྱུང་ཞིང་། སྦལ་
བ་གང་ལ་སོང་ན་མོ་ཡང་དེའི་རྗེས་མི་འབྲངས་ཐབས་མེད་དུ་གྱུར།
དང་ཐོག ཁོ་གཉིས་མཉམ་དུ་བསྡམས་ནས་འགུལ་བསྐྱོད་བྱེད་
པར་མི་ལོབས་ན་ཡང་ཡུན་གྱིས་ཕན་ཚུན་ལ་བསྟུན་པ་ཧ་ཅང་བཟང་།
མཉམ་དུ་སྐམ་ས་རུ་སོང་ཆོག་ལ།ད་དུང་མཉམ་དུ་མཆོང་ལྡིང་བྱས་ནས་
འབྲུ་རིགས་སྒུམ་ཡང་ཆོག
ཡིན་ན་ཡང་། དུས་ཡུན་རིང་བོ་ཞིག་འགོར་རྗེས། སྦལ་བ་ཆུ་
ནང་དུ་ཉིན་འགར་བསྡད་ན་འདོད་པ་ལ་བྱི་བ་ཡང་སྦལ་བ་དང་མཉམ་
དུ་ཆུ་རུ་མི་ལྡིང་ཀ་མེད་བྱུང་ཞིང་། བྱི་བ་ཆུང་ཆུང་ལས་ངན་འདི་ཆུར་
བརྐྱལ་མི་ཤེས་པས་མོ་ཆུར་ལྷུང་བ་ཙམ་གྱིས་ཆུ་མང་དུ་འཐུང་བས།
མཐར་ཆུས་སྦངས་ནས་ཤིའོ།། མི་འགྱངས་པར་བྱི་བའི་བེམ་རོ་ཆུ་ཁར་
གཡེང་ན་ཡང་སྦལ་བ་དེ་ད་དུང་བྱི་བ་དང་ཁ་འབྲལ་མ་ཐུབ་པར་སྔར་
བཞིན་མཉམ་དུ་བསྡམས་ནས་བསྡད། སྐབས་དེར། ནེ་ལེ་ཞིག་རྫིང་
བུའི་མཁའ་དབྱིངས་སུ་འཕུར་བ་ལ། ཆུ་ཁར་གཡེང་བའི་བྱི་བ་མཐོང་
སྟེ་ཧ་ཅང་དགའ་ནས་མཆོངས་ཐེངས་ཤིག་གིས་བེམ་རོ་དེ་བཟུང་ནས་
ཁུར་བ་དང་། བྱི་བ་དང་མཉམ་དུ་བསྡམས་པའི་སྦལ་བ་ཡང་དེ་དང་
མཉམ་དུ་ཆུ་ཁར་འཐེན་ཏེ་གཉིས་ཀ་ནེ་ལེ་ཡི་ཞིམ་མངར་ཟས་ཐུན་
གཅིག་ཏུ་གྱུར་རོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། གཞན་དང་འབྲེལ་བ་
ཧ་ཅང་གཏིང་ཟབ་ཚེ། ཆག་སྒོ་འབྱུང་ལ་ཉེ་དུས་ནམ་རྒྱུན་རང་ལ་ཡང་
དེ་འབྲེལ་གྱི་ཆག་སྒོ་འབྱུང་བའི་གནས་ལུགས་དེའོ།།
བྱི་བའི་ཚོགས་འདུ།
ཞི་ལས་རྒྱུན་དུ་བྱི་བ་རྣམས་ལ་བརྙས་བཅོས་བྱེད་པ་རེད།ཁོ་ཚོའི་
མེས་པོ་ནས་ད་ལྟའི་བར། མི་རབས་ནས་མི་རབས་བར་དུ་འདི་ལྟར་
ཡོང་བས། བྱི་བ་རྣམས་ཧ་ཅང་ཡི་མུག་སྟེ། ཁོ་ཚོས་ཐབས་ཤིག་འཐེན་
ནས་ནམ་རྒྱུན་ཁོ་ཚོ་ལ་ཐུབ་ཚོད་བྱེད་པའི་ཞི་རྒན་ཁྲ་ཁྲ་དེར་ངོ་རྒོལ་
བྱས་ཏེ་ཁོ་ཚོས་བདེ་འཇགས་ཀྱི་འཚོ་བ་ཞིག་རོལ་ཐུབ་པར་བྱ་རྒྱུར་
ཐག་བཅད།
བྱི་བ་ཡོངས་རྫོགས་མཉམ་དུ་ཚོགས་ཏེ་ཚང་མས་ཁྱོད་ཀྱིས་ཚིག
གཅིག་ངས་ཚིག་གཅིག་བྱས་ནས་གྲོས་བསྡུར་བྱས་པ་ཧ་ཅང་ཚ་ཚ་
འུར་འུར་ཡིན་ལ། ཚོགས་ཐོག་ཏུ་ཟང་ཟིང་གིས་ཁེངས་པས། བྱི་བའི་
མགོ་བ་ཡིས་ཁོ་ཚོས་ཅི་བཤད་ཀྱིན་པ་རྩ་བ་ནས་མ་གོ། ཁོས་མྱུར་དུ་
ལག་རྟེན་གྱིས་གྱང་ལྡེབས་ལ་ཤུགས་ཀྱིས་བརྡུངས་ཏེ། བྱི་བའི་ཚོགས་
ལ་འུར་མ་བྱེད་གཏམ་བཤད་ན་གཅིག་རེ་གཅིག་རེ་ཡོང་དགོས་པའི་
བརྡ་བསྟན། སྐབས་འདིར། ལོ་ཆེ་བའི་བྱི་བ་ཞིག་ཡར་ལངས་ཏེ་གློ་
ལུ་འགའ་བྱས་ནས་མིད་པ་གཙང་མ་བྱས་རྗེས། སྐད་གདངས་སྙོམ་
པོས “ཞི་ལར་ངོ་རྒོལ་བྱ་འདོད་ན། ངེས་པར་དུ་ཞི་ལ་ཆེས་སྐྲག་པའི་
སྲོག་ཆགས་ཤིག་གདན་འདྲེན་བྱས་ཏེ་ཁོ་ལ་ངོ་རྒོལ་བྱ་དགོས། འུ་
ཅག་གི་སྟོབས་ཤུགས་ནི་ཞི་ལ་དང་བསྡུར་ཐབས་མེད་པས། ཞི་ལ་དང་
འཐབ་རེས་ཇི་ལྟར་བྱེད་དམ།” ཞེས་བཤད། ཡང་བྱི་བ་གཞན་ཞིག་
གིས “ཐབས་འདིར་མི་འཐད་དེ། ཞི་ལ་ཆེས་སྐྲག་པ་གང་ཡིན་པ་ང་
ཚོ་སུ་ཞིག་གིས་ཤེས། གལ་ཏེ་ཤེས་ཀྱང་ང་ཚོས་དེ་གདན་འདྲེན་ཐུབ་
འདུག་མི་ཤེས།” ཞེས་བཤད་པར། ཐབས་དེ་དང་ལེན་མ་བྱས་པར་
གཡུགས། དེ་ནས། ཚང་མས་གཅིག་ལ་གཅིག་བསྲེས་ནས་གཏམ་
བཤད་པ་དང་། རང་རང་གི་འདོད་ཚུལ་བཤད་དེ་ཉིན་ཕྱེད་ལ་བགྲོ་གླེང་
བྱས་ཀྱང་བཀོལ་ཆོག་པའི་འཆར་གཞི་གཅིག་ཀྱང་མེད་པས། བྱི་བའི་
མགོ་བ་དེ་འཚུབ་ཆ་ལངས་པར་གྱུར།
བྱི་བ་ཆུང་ཆུང་སྙིང་རྗེ་བོ་ཞིག་ཚོགས་ཐོག་ཏུ་འཛུལ་ཡོང་ཞིང་། ཁོ་
སྟེགས་བུར་ལངས་ནས “ང་ལ་བསམ་ཚུལ་བཟང་བོ་ཞིག་འདུག གལ་
ཏེ་ང་ཚོས་ཞི་ལའི་སྐེ་ལ་དྲིལ་བུ་ཞིག་འདོགས་ཐུབ་ན་ཆོག ཞི་ལ་ལམ་
ནས་འགྲོ་ན་དྲིལ་བུ་གྲག་ངེས་ཤིང་། ང་ཚོས་དྲིལ་སྒྲ་ཐོས་ན་ཞི་ལས་
འགུལ་བསྐྱོད་བྱེད་ཀྱིན་པ་ཤེས་ཐུབ། འདི་ལྟར་ཡིན་ན་སྔོན་ལ་ཡིབ་སྐུང་
བྱས་ཆོག ཞི་ལ་གང་ནས་སོང་ན་ཡང་། ང་ཚོས་ཁོ་འུ་ཅག་དང་བར་
ཐག་རིང་དང་མི་རིང་ཤེས་ཐུབ་པས། ད་ནས་ཞི་ལའི་གློ་བུར་གྱི་འཇབ་
རྒོལ་ལ་སྐྲག་མི་དགོས།” ཞེས་བཤད། བྱི་བ་ཆུང་ཆུང་གིས་བཤད་
ཚར་མ་ཐག བྱི་བའི་ཚོགས་ཀྱིས་མགྲིན་གཅིག་ཏུ་སྤྲོ་སེམས་འཁོལ་
བའི་ཐལ་མོ་རྡེབ་ཅིང་། ཚང་མ་ཐབས་དེར་འཐད་པ་བྱུང་སོང་། ཡང་བྱི་
བ་རྒན་པ་ཞིག་ཐབས་དེར་མ་འཐད་པར་ཁོ་ཡར་ལངས་ཏེ། ནན་ཏན་
གྱིས “བྱི་བ་ཆུང་ཆུང་གིས་འདི་འདྲའི་ཐབས་ཤིག་འཐེན་ཐུབ་པ་ནི་
ཁོ་ཧ་ཅང་རིག་རྒོད་ཡིན་རྟགས་རེད། ཡིན་ན་ཡང་། ཁྱོད་ཚོས་འདང་
མ་བརྒྱབས་པ་ཞིག་ལ། ང་ཚོའི་གྲས་ན་ཞི་ལའི་སྐེ་ལ་དྲིལ་བུ་འདོགས་
ཐུབ་མཁན་སུ་ཞིག་ཡོད་དམ།” ཞེས་དྲིས།
གཏམ་རྒྱུད་འདིས་ང་ཚོ་ལ་བསྟན་དོན་ནི། བསམ་ཚུལ་བཟང་བོ་
ཞིག་དྲན་པ་ལ་ངེས་པར་དུ་བསམ་ཚུལ་དེ་མངོན་འགྱུར་བྱ་ཐུབ་པའི་
ཐབས་ཤིག་ཀྱང་དྲན་དགོས་པ་ཡིན། དེ་མིན་ངལ་བ་འབྲས་མེད་ཡིན་
པའི་གནས་ལུགས་དེའོ།།
མི་གཡོ་ཅན།
གནའ་སྔ་མོ་ཞིག་ལ་མི་ཞིག་ན་ནས་མལ་སར་ལྷུང་ཞིང་། ཕྱིའི་
འཇིག་རྟེན་གང་ཡང་མཐོང་ཐུབ་ཀྱི་མེད། སྐབས་དེར། ཁོས་རང་ཉིད་
ཡུན་རིང་ཞིག་ལ་གསོན་མི་ཐུབ་པ་ཤེས་ཏེ། ཧ་ཅང་རེ་ཐག་ཆད་པའི་
ངང་ལྷ་ཚོགས་ལ “དཀོན་མཆོག་ལགས། ངས་ཁྱེད་ལ་ཞུ་བ་བྱེད།
གལ་ཏེ་ཁྱེད་ཀྱིས་ང་རང་ཡུན་རིང་གསོན་དུ་བཅུག་ཚེ་ངས་ཁྱེད་ཅག་
ལ་ངེས་པར་དུ་ནོར་བརྒྱ་འབུལ་ངེས་ཡིན།” ཞེས་གསོལ་བ་བཏབ།
ལྷ་ཚོགས་ཀྱིས་ཁོས་གསོལ་བ་འདེབས་པ་ཐོས་རྗེས། ཁོའི་ཉམས་
ཚོད་ལ་བརྟགས་ནས་དོན་དངོས་སུ་ཁོ་གཞུང་དྲང་ཞིག་ཡིན་མིན་དང་
ཚིག་ཐོག་ནས་འདུག་མིན་བལྟ་དགོས་སྙམ། དེ་བས་ལྷ་ཚོགས་ཀྱིས་
ནད་པ་དེར་རིན་ཆེན་རིལ་བུ་ཞིག་གནང་། ནད་པས་རིན་ཆེན་རིལ་
བུ་དེ་འཐུངས་རྗེས་ཁོ་ལམ་སང་ནད་ལས་གྲོལ་ཏེ་སེམས་ཁམས་དངས་
ཤིང་ལུས་པོ་བདེ་ཐང་དུ་གྱུར།
མི་དེ་ནད་ལས་ཐར་རྗེས་ཧ་ཅང་དགའ་བ་སྨོས་མེད་ཡིན་ཡང་། ཁོས་
ལྷ་ཚོགས་ཀྱི་དྲིན་ལན་ཇི་ལྟར་འཇལ་ལམ། དེ་ནས། མི་དེས་ལྷ་ཚོགས་ལ་
ནོར་བརྒྱ་ཕུལ་མེད་པར་མ་ཟད། ལྷ་ཚོགས་ཀྱིས་རང་སྲོག་བསྐྱབས་པར་
དྲིན་ལན་འཇལ་ཆེད། ཁོས་གྲོ་ཕྱེ་ཡིས་ནོར་བརྒྱ་བཟོས་ཏེ་ལྷ་ཚོགས་
ཀྱི་མཆོད་མདུན་དུ་བཤམས། ཁོ་ལ་ངོ་ཚ་སྤུ་ཙམ་ཡང་མེད་པར་སྔར་
གྱི་དམ་ཚིག་དེ་རྣ་རྒྱབ་ཀྱི་རླུང་ལྟར་མེད་པར་གྱུར། ཁོས་ལྷ་ཚོགས་ཀྱི་
མཆོད་མདུན་དུ་འགྱོད་པའི་རྣམ་འགྱུར་ཙམ་ཡང་མེད་པར “ལྷ་ཚོགས
ལགས། ཁྱེད་ཅག་གིས་ངའི་སྲོག་བསྐྱབས་པར་ཐུགས་རྗེ་ཆེ། ངས་ནམ་
ཡིན་ཡང་ཁྱེད་ཚོའི་བཀའ་དྲིན་བརྗེད་མི་སྲིད། དེ་བས།སྐབས་དེར་དམ་
བཅའ་བཞག་པ་བཞིན་ནོར་བརྒྱ་ཐམ་པ་ཡོད་པ་འདི་དག་ཁྱེད་ཅག་ལ་
ཕུལ་བ་ཡིན། ཁྱེད་ཅག་གིས་ངའི་སེམས་མཚོན་བྱེད་ཀྱི་དངོས་པོ་འདི་
དང་ལེན་གནང་རོགས། ཡང་བསྐྱར་ཁྱེད་ཅག་ལ་ཐུགས་རྗེ་ཆེ་ཞུ། ད་
དུང་རྗེས་ཕྱོགས་ཀྱང་ལྷ་ཚོགས་ཀྱིས་ངའི་ལུས་ཕུང་བདེ་ཐང་ཡོང་བ་
དང་། ནད་རིགས་ཀྱི་མནར་གཅོད་ལས་གྲོལ་བར་མགོན་སྐྱབས་གནང་
རོགས།” ཞེས་གསོལ་བ་བཏབ།
སྐབས་དེར། ལྷ་ཚོགས་ཀྱིས་ཁོའི་སྐད་ཆ་དེ་དག་ཐོས་འཕྲལ་མི་དེ་
གཞུང་དྲང་ཞིག་མིན་པར་མ་ཟད། གཞན་ལ་མགོ་སྐོར་གཏོང་མཁན་
ཞིག་ཀྱང་ཡིན་པ་མཁྱེན། འདི་ནི་ལྷ་ཚོགས་ལ་གུས་པ་མ་བྱས་པ་
ཡིན་པས། མི་འདིའི་རིགས་ལ་ལྷ་ཚོགས་ཀྱིས་གཏན་ནས་གོ་སྐབས་
མི་སྟེར་བར་མ་ཟད། ད་དུང་ཁོ་ལ་ཆད་པ་ནན་མོ་བཅད་དེ། སྡུག་
བསྔལ་གྱིས་རང་གིས་བཟོས་པའི་ནག་ཉེས་ལ་ཁ་གསབ་བྱེད་དུ་འཇུག་
པ་རེད།
དེ་ནས། མཚན་མོ་དེར་ལྷ་ཚོགས་ཀྱིས་ཁོ་ལ་མགྱོགས་པོར་མཚོ་
ཁར་སོང་དང་། དེ་རུ་ཁྱོད་རང་རྒྱུ་ཐོག་ལ་རྒྱག་ངེས་ཡིན། གལ་ཏེ་ཁྱོད་
བུད་སོང་ན། དེ་ནས་ཁྱོད་ལ་ཡ་ཏེན་གྱི་སྒོར་མོ་སྟོང་གཅིག་ཐོབ་ཐུབ་
པ་དང་། གལ་ཏེ་མ་སོང་ཚེ། རྗེས་ཕྱོགས་ནམ་ཡང་རྒྱུ་ཐོག་ལ་རྒྱག་
པའི་སྐལ་བ་མེད་པར་མ་ཟད། ད་དུང་ནད་རིགས་ཀྱི་མནར་གཅོད་
ཀྱང་མྱོང་དགོས་ངེས་ཡིན་ཞེས་པ་ཞིག་རྨིས་སུ་བཅུག་པར། མི་དེ་ཧ་
ཅང་དགའ་སྟེ་གཉིད་ལས་སད་ཅིང་། ཁོས་ལྷ་ཚོགས་ཀྱི་བཀའ་བཞིན་
བྲེལ་བྲེལ་འཚུབ་འཚུབ་ཀྱིས་ལྭ་བ་གྱོན་ཏེ། རྒྱ་མཚོའི་ཕྱོགས་སུ་རྒྱུག་
པ་དང་ཅུང་འགོར་འགྱངས་བྱས་ཚེ་སྒོར་མོ་དེ་གཞན་གྱི་ལག་ཏུ་ཤོར་
ངེས་སྙམ་བཞིན་རྒྱུག
མཐའ་མཇུག ཁོ་མཚོ་ཁར་སླེབས་ཤིང་། ཁོད་ཡངས་པའི་རྒྱ་
མཚོར་ཁ་གཏད་དེ་དབུགས་རིང་ཞིག་འབྱིན་ཞོར། རང་ཉིད་ལ་ལྷ་
ཚོགས་ཀྱི་ཐུགས་བརྩེ་ཐོབ་སོང་བས། རྒྱུ་ཐོག་ལ་རྒྱག་ཁོ་ཐག་ཡིན་
སྙམ་བཞིན་ཁོས་མཚོ་འགྲམ་དུ་སྒོར་མོ་བཙལ་མགོ་བརྩམས། འོན་
ཀྱང་། ཁོས་མཚོ་འགྲམ་གྱི་གྲུ་ཟུར་གཅིག་ཀྱང་མ་ལུས་པར་བཙལ་
ཡང་སྒོར་མོ་སྐར་གང་ཡང་མ་རྙེད། སྐབས་དེར། མཚོ་ཇག་ཚོགས་
པ་ཞིག་ཁོ་ཡོད་སར་བཅར་ནས་ཁོ་འཛིན་བཟུང་བྱས་ཤིང་ཡ་ཏེན་གྱི་
སྒོར་མོ་སྟོང་གཅིག་ལ་བཙོང་བ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། རྫུན་བཤད་ཅིང་རྒྱུ་ལ་
ཧམ་པ་ཆེ་བའི་མི་ལ་རྣམ་སྨིན་འཁོར་སླ་བའི་གནས་ལུགས་དེའོ།།
ཝ་དང་ཆ་ག་པ།
ཉི་མ་ཚ་གདུག་རབ་ཏུ་ཆེ་བའི་དབྱར་ཁའི་ཉིན་ཞིག་ལ། རླུང་
བུ་ཙམ་ཡང་མེད་པས། ཁ་དབུགས་ཀྱི་རྒྱུ་བ་ཆད་པ་དང་འདྲ། ཆ་ག་
པ་ཞིག་གིས་སྡོང་རྒན་ཞིག་གི་སྟེང་དུ་དབུགས་ཡོད་སྟོབས་མེད་ངང་
“ཅག་ཅག་ཅག” ཅེས་གྲག་པ་དེས་ཉམ་ཐག་པའི་ཉིན་གུང་ལ་
གསོན་ཤུགས་ཅུང་ཙམ་བསྣན་འདུག
ཝ་ཞིག་ནགས་ཚལ་གྱི་གྲིབ་བསིལ་འོག་ཏུ་ཉབ་བ་ཉོབ་བེར་ཁ་
ཟས་འཚོལ་བཞིན་འགྲོ་བ་ལ། སྡོང་རྒན་འོག་ཏུ་ཐོན་པ་ན། ཝ་དེས་
ཆ་ག་པའི་སྐད་གོ་ཞིང་མགོ་བོ་ཡར་དགྱེ་ནས་ལྟ་དུས། དེ་ནི་ཤ་རྒྱགས་
པའི་ཆ་ག་པ་ཞིག་ཡིན་ལ། ཏག་ཏག་ལྗོན་པའི་སྟེང་དུ་བསྡད་དེ་གྲག་
བཞིན་འདུག ཝ་དེ་ཧ་ཅང་དགའ་བར་གྱུར་ཅིང་། མྱུར་མོར་ཁོའི་ཀླད་
པའི་ནང་དུ་བསམ་སྦྱོར་ངན་པ་ཞིག་འཆར་བྱུང་།
ཝ་དེ་ལྗོན་པའི་འོག་ཏུ་འགྲེང་ཞིང་། མགོ་བོ་དགྱེ་ནས་ཆ་ག་པ་
ལ “གྲོགས་པོ། ཁྱེད་ཀྱི་གླུ་སྐད་དེ་ངོ་མ་སྙན་མོ་འདུག རང་བྱུང་
ཁམས་སུ་ཁྱེད་ཀྱི་གླུ་སྐད་ལས་ལྷག་པའི་སྙན་མོ་ཞིག་མི་འདུག
རང་དངོས་གནས་ཁྱེད་ལ་ཡིད་སྨོན་འཆོར།” ཞེས་བཤད་རྗེས། ཝ་
ཡིས་དད་གུས་ཀྱི་བཟོ་ལྟ་བཅོས་མ་ཞིག་བསྟན་ཏེ། རོལ་དབྱངས་ལ་
མི་མཁས་མཁས་མདོག་བྱེད་བཞིན་ཆ་ག་པའི་གླུ་སྐད་ལ་རྣ་བ་བླགས་
ནས་ཉན་འདུག
ཅུང་ཙམ་འགོར་རྗེས། ཝ་དེས་བཀྲེས་ལྟོགས་བཟོད་མ་ནུས་
པར། ཆ་ག་པ་འདི་སྡོང་མགོ་ནས་མར་འབབ་ཏུ་བཅུག་ན་བཟང་སྟེ།
དེ་མིན་ངས་ཇི་ལྟར་ཟ་ཐུབ་བམ་སྙམ། དེ་ནས་ཡང་ཁོས་སྐད་མཐོན་
པོས ་་གྲོགས་པོ། ངས་ཁྱེད་དང་མཉམ་དུ་གླུ་དབྱངས་ལེན་སྟངས་
བསླབ་བསམ་པས། ཁྱེད་ཀྱིས་ང་ལ་འཁྲིད་ན་ཆོག་གམ། ཁྱེད་མར་
ཤོག་དང་། ངས་ཁྱེད་ཀྱིས་འདི་འདྲའི་སྐད་ངག་སྙན་མོ་ཞིག་གཏོང་བ་
ལ་བལྟ་འདོད་ཧ་ཅང་ཆེ།” ཞེས་བཤད།
ཆ་ག་པས་སྡོང་མགོ་ནས་ཝ་ཡི་སྐད་ཆ་དེ་དག་ལ་ཉན་བཞིན་
ཝ་ལ་ལན་གཅིག་ཀྱང་མ་བྱིན། ཆ་ག་པས་ཝ་ཡི་སེམས་སུ་དོན་དག་
དགའ་ཞིག་གཏན་ནས་བཅངས་མེད་པ་ཤེས་ཡོད་ལ། ཝ་ཡིས་བསམ་
སྦྱོར་ངན་པ་ཅི་ཞིག་འཆང་ཡོད་པ་སུས་ཤེས། རང་གིས་སེམས་ཆུང་
བྱས་ན་དགའ། ཝ་ཡི་མགོ་སྐོར་འོག་ཏུ་གཏན་ནས་ཚུད་མི་རུང་སྙམ།
དེ་ནས། ཆ་ག་པ་དེས་སྡོང་ལོ་ཞིག་བཏོགས་ཏེ་མར་གཡུགས་ནས་ཝ་
ཡི་ཉམས་ཚོད་ལེན་བསམ་པ་ན། དངོས་གནས་ཝ་ཡིས་མར་ལྷུང་ཡོང་
བ་ནི་ཆ་ག་པ་ཡིན་པར་འདོད་དེ་མྱུར་དུ་ཡར་མཆོངས། མ་བསམ་ས་
ནས་དེ་ནི་ལོ་མ་ཞིག་ཡིན་པ་རེད།
ཏག་ཏག་སྔོན་གྱི་རྣམ་པ་དེ་ཆ་ག་པས་གསལ་བོར་མཐོང་བས།
ཝ་དེས་དངོས་གནས་བསམ་སྦྱོར་ངན་པ་བཅངས་ཡོད་པ་ཤེས། དེ་
ནས་ཆ་ག་པས་ཝ་དེ་ལ “ཧིན། ལྟོས་ངན་ཁྱོད། ཁྱོད་ཀྱིས་ང་ཁྱོད་
ཀྱི་སྐད་ཆར་ཡིད་ཆེས་ཏེ་མར་འབབ་རྒྱུ་རེད་འདོད་དམ། ཁྱོད་ཀྱིས་
སྐྱིད་པོ་མ་དྲན། ང་ཁྱོད་ཀྱི་གཡོ་འོག་ཏུ་ཚུད་མི་སྲིད། ཁྱོད་ཀྱིས་ཤེས་
སམ། ཐེངས་ཤིག་ལ། ངས་ཝ་ཡི་རྟུག་པའི་ནང་དུ་ཆ་ག་པའི་གཤོག་
པ་ཡོད་པ་མཐོང་བས། ངས་ང་ཚོའི་གྲོགས་པོ་དག་ཁྱོད་ཚོ་ཝ་དག་གི་
གཡོ་འོག་ཏུ་ཚུད་སོང་བ་ཤེས་ཡོད། དེའི་རྐྱེན་གྱིས། ང་རང་ཁྱོད་ཚོའི་
སྐད་ཆ་ལ་ཡིད་ཆེས་མི་སྲིད་ལ། ཁྱོད་ཚོའི་གཡོ་འོག་ཏུ་ཡང་ཚུད་མི
སྲིད། རྗེས་ཕྱོགས་ངས་རང་གི་གྲོགས་པོ་ཐམས་ཅད་ལ་ནམ་རྒྱུན་ཁྱོད་
ཚོ་ལྟོས་ངན་དག་ལ་དོགས་ཟོན་བྱ་དགོས་ཚུལ་བཤད་རྒྱུ་ཡིན།” ཞེས་
སྡིགས་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། བློ་རིག་རྒོད་པའི་མིས་
གཞན་གྱི་ཉམས་མྱོང་ཁྲོད་ཀྱི་བསླབ་བྱ་བསྡུ་ལེན་བྱས་ཏེ་རང་ཕྱོགས་
ལ་བཀོལ་མཁས་པའི་གནས་ལུགས་དེའོ།།
ཝ་དང་སྒང་།
རྨས་ཕོག་པའི་ཝ་ཞིག་ཡོད་ལ། དེ་སྔོན་ཁོའི་རྐང་བ་རྔོན་པ
བཅག་པ་རེད། སྟབས་ལེགས་པ་ཞིག་ལ་ཁོ་བྲོས་ནས་བདེ་འཇགས་
ཡིན་ས་ཞིག་ལ་སླེབས། ཁོ་གྱོལ་མ་ལྡིང་དུ་འགྲོ་རྒྱུར་ཧ་ཅང་དཀའ་
ཁག་ཆེ། ཁྱིམ་དུ་ལོག་པའི་ལམ་དུ་གུ་དོག་པའི་ཤིང་གི་ཟམ་པ་ཞིག་
བརྒྱུད་དགོས་ལ། ཟམ་འོག་ནི་བཞུར་རྒྱུན་དྲགས་པའི་ཆུ་བོ་ཞིག་ཡིན།
རྐང་ལག་བདེ་མོ་མིན་པའི་ཝ་དེས་ཟམ་པའི་ཐོག་ཏུ་སེམས་ཆུང་ཇི་
འདྲ་བྱས་ཀྱང་སྟབས་མ་ལེགས་པར་ཆུ་ནང་དུ་ལྷུང་སོང་།
ཝ་དེས་ཆུ་ནང་དུ་འཕག་འཚག་བྱས་བྱས་མཐར་ད་གཟོད་
བརྐྱལ་ནས་ཆུ་འགྲམ་དུ་ཐོན་ཐུབ་པ་བྱུང་། ཁོ་རྨས་པ་ཧ་ཅང་ལྕི་བས་
ད་ནི་དབུགས་རྟ་རྔ་ཙམ་ལས་མེད་ཅིང་། ཆུ་འགྲམ་གྱི་རྩྭ་ཐོག་ཏུ་ཉལ་
ནས་བསྡད། ཁོའི་རྨ་ཁ་ནས་ཁྲག་མང་དུ་བཞུར་བས་རྩྭ་གསེབ་ཀྱི
སྦྲང་བུ་དག་གིས་ཁྲག་དྲི་ཚོར་ཏེ། ཡུན་རིང་ཁྲག་འཇིབ་མེད་པའི་སྦྲང་
བུ་དག་ལ་སྲེད་པ་སྐྱེས། དེ་དག་གིས་ཁྲག་དྲི་ལ་སྣོམ་བཞིན་ཐོན་པ་
ན༑ སྙིང་རྗེའི་ཡུལ་དུ་གྱུར་བའི་ཝ་ཞིག་གི་ལུས་ཡོངས་སུ་ཁྲག་བཞུར་
བཞིན་པ་མཐོང་། ཝ་དེ་གཞི་ནས་དབང་བོར་ཤོར་ཏེ་སད་མི་ཐུབ་པར་
བསྡད།
སྦྲང་བུ་དག་གིས་ཝ་དེའི་ཤི་གསོན་ལ་ཁ་ཡ་གཏན་ནས་མི་བྱེད་
པར། ཚང་མ་ཝ་དེའི་རྨ་ཁའི་སྟེང་དུ་བབས་ཏེ་ཧམ་སེམས་ཀྱིས་ཁྲག་
འཇིབ་ཅིང་། ཝ་དེའི་ལུས་ཡོངས་སུ་སྦྲང་བུས་ཁེངས་ཏེ་ན་ཟུག་བཟོད་
གླག་མེད་ན་ཡང་། ཝ་དེས་ལུས་སྟེང་གི་སྦྲང་བུ་དག་ཕར་མི་སྤྱུགས་
པར། ཁོ་གྲག་འགུལ་ཅི་ཡང་མེད་པར་ཉལ་ནས་སྙིང་ལ་ཟུག་པའི་ན་
ཟུག་དང་བཟོད་དཀའ་བའི་ཟ་འཕྲུག་ལ་ཨམ་གཙིག་བསྡམས་ནས་
བསྡད།
སྐབས་དེར། སྒང་ཆུང་ཆུང་ཞིག་དེར་ཡོང་ནས་གཟན་ཆས་
འཚོལ་བ་ལ། ཁོས་ཁྲག་བཞུར་བཞིན་པའི་ཝ་ཞིག་རྩྭ་གསེབ་ཏུ་ཉལ་
འདུག་པ་མཐོང་། དེ་ནས། དེའི་ཉེ་སར་བཅར་ནས་ལྟ་སྐབས་ཧ་ཅང་
འཇིགས་ཡེར་བ་ཞིག་འདུག་སྟེ། དེའི་ལུས་ཡོངས་སུ་སྦྲང་བུས་སུབ་
སུབ་བྱེད་ཀྱིན་ཡོད་པས། རྣམ་པ་དེས་སྒང་ཆུང་ཆུང་དེ་ཧ་ལས་ཤིང་
ཧང་སང་བར་བྱས། ཅུང་ཙམ་འགོར་རྗེས་སྒང་དེ་བདེ་ལ་བབས་ཏེ།
ཁོས་དབུགས་རྟ་རྔ་ཙམ་ལས་མེད་པའི་ཝ་དེར་ལྟ་བཞིན་སྙིང་རྗེ་ཚད་
མེད་སྐྱེས་ནས “ཨ་ཁུ་ཝ་ལགས། ཁྱོད་ཀྱིས་རང་གི་ལུས་སྟེང་གི་སྦྲང་
བུ་འདི་དག་མི་བདའ་དོན་ཅི་ཡིན། ཁོ་ཚོ་ཁྱེད་ཀྱི་ལུས་སུ་འབྱར་ནས་
ཁྲག་འཇིབ་ན་ཇི་འདྲའི་བཟོད་ཐབས་མེད་པ་ཞིག་ཡིན་ཨང་། ཡང་
མིན་ན་ངས་ཁོ་ཚོ་བདའ་ནས་ཁྱོད་ལ་རོགས་བྱེད་ཡ།” ཞེས་བཤད།
ཝ་དེས་སྒང་ཆུང་ཆུང་ལ་ལྟ་ཙམ་བྱས་རྗེས། ཤི་མ་གསོན་གྱི་
ངང “སྒང་ཆུང་ཆུང་ལགས། ཁྱོད་ཀྱིས་ང་ལ་འདི་ལྟར་སེམས་ཁུར་
བྱས་པར་བཀའ་དྲིན་ཆེ། ཁྱོད་ཀྱིས་ངའི་ལུས་སྟེང་གི་སྦྲང་བུ་དག་
གཏན་ནས་བདའ་མི་རུང་། དེ་མིན་ཚེ། ང་ལ་ཆག་སྒོ་སློང་སྲིད་ལ།
འདི་ལས་ཀྱང་སྡུག་བསྔལ་ཆེ་བ་ཡིན།” ཞེས་ལན་བཏབ།
སྒང་ཆུང་ཆུང་གིས་ཝ་ཡིས་དེ་ལྟར་བཤད་པ་ཐོས་རྗེས། ཁོས་ཅང་
ཧ་མ་གོ་བར་ཝ་དེ་ལ “ཨ་ཁུ་ཝ་ལགས། ཁྱོད་ཀྱིས་བཤད་པ་དེ་ངས་
ཧ་མི་གོ སྦྲང་བུ་དག་བདའ་བཞག་ན་ཁྱོད་ལ་ལྷག་ཏུ་སྡུག་བསྔལ་ཆེ་
དོན་ཅི་ཡིན་ནམ།” ཞེས་དྲིས།
ཝ་དེས་སུན་སྣང་མེད་པར “སྦྲང་བུ་འདི་དག་གིས་ཁྱོད་མ་
ཡོང་གོང་ནས་དུས་ཡུན་རིང་བོ་ཞིག་ལ་ངའི་ལུས་སྟེང་གི་ཁྲག་མང་
དུ་འཇིབ་ཡོད་པས། ད་ལྟ་ཁོ་ཚོ་ཚིམས་པར་གྱུར་ནས་མུ་མཐུད་ནས་
མི་འཇིབ་པར་ཁོ་ཚོ་ངའི་ལུས་སུ་བསྡད་ནས་ངལ་གསོ་བཞིན་འདུག
འདིས་ང་ལ་འཇིགས་སྣང་སློང་མི་སྲིད། ཁོ་ཚོས་ངའི་ལུས་པོ་བཅད་
བཟུང་བྱས་ཡོད་པས་སྦྲང་བུ་གཞན་པ་དག་ངའི་ལུས་སུ་འབབ་མི་
ཐུབ། གལ་ཏེ་ད་ལྟ་ཁྱོད་ཀྱིས་ཁྲག་མི་འཇིབ་པའི་སྦྲང་བུ་དག་བདའ་
ཚེ༑ ངའི་རྨ་ཁ་ཡང་བསྐྱར་མཁའ་དབུགས་ཁྲོད་མངོན་ཡོད་པར་མ་
ཟད། ང་ལ་གནོད་ཆེན་ཐེབས་ཏེ་བརྐྱང་བསྐུམ་བྱེད་མི་ཐུབ། དེ་དུས་
ཡང་བཀྲེས་སྐོམ་གྱི་སྦྲང་བུ་མང་བོ་ཡོང་ངེས་ལ། སྔར་བཞིན་ངའི་ལུས་
ཡོངས་ཁེབས་ཏེ་ཁྲག་འཇིབ་སྲིད་པས། སྐབས་དེར། ངས་ཡང་སྔོན་གྱི་
སྡུག་བསྔལ་དེ་འདྲ་མྱོང་དགོས། དེ་ལས་ད་ལྟའི་འདི་བཞིན་བསྡད་ན་
དགའ།” ཞེས་གསལ་བཤད་བྱས།
གཏམ་རྒྱུད་འདིས་ང་ཚོ་ལ་བསྟན་དོན་ནི། མནར་གཅོད་གཅིག་
ཐེངས་གཉིས་ལ་མྱོང་བ་ལས་ཐེངས་དང་པོ་དེ་བསྲན་ནས་མཐར་
བསྐྱལ་ན་བཟང་བའི་གནས་ལུགས་དེའོ།།
ཝ་མོ་དང་བུད་ཤིང་འཐུ་མཁན།
ཝ་མོ་དམར་བོ་ཞིག་ནགས་ཚལ་ཆེན་པོ་རུ་བག་ཕེབས་ཀྱིས་རྒྱུ་
ཞིང་། གཞས་ཙ་ཙིར་རེ་གཏོང་བཞིན་ནགས་ཚལ་གྱི་ལམ་ཆེན་དུ་
དགའ་སྤྲོའི་ངང་མཐའ་འཁོར་གྱི་ཡུལ་ལྗོངས་ལོངས་སུ་སྤྱོད་ཞོར་སོང༌།
བྱེའུ་ཆུང་མང་བོས་ཀྱང་རང་དབང་གིས་འཕུར་ལྡིང་བྱེད་ཅིང་། སྲོག་
ཆགས་ཆུང་ཆུང་མང་བོས་ས་རུ་མཆོང་ལྡིང་བྱེད་བཞིན་ཡོད་པས། ཝ་
མོ་ནི་ཧ་ཅང་དགའ་བས་མྱོས་ཡོད་པ་རེད།
ཝ་མོ་དེས་དོགས་ཟོན་གང་ཡང་བྱེད་ཀྱིན་མེད་པའི་སྐབས་དེར།
རྔོན་པ་ཞིག་རྒྱང་རིང་ན་ཚུར་ཡོང་གིན་ཡོད་པ་དང་། ཁོ་ནགས་ཚལ་
དུ་ཡར་འགྲོ་མར་འགྲོ་མང་བོ་ཞིག་བྱས་ནའང་རི་དྭགས་གཅིག་ཀྱང་
མ་ཟིན། ཁོས་ཚོ་ཞིང་ཆེ་བའི་ཝ་ཞིག་མཐོང་བས། དེ་འཛིན་ཐབས་བྱ་
རྒྱུ་ནི་སྨྲས་མ་དགོས་ཏེ། དེ་བས་ཁོས་ཝ་དམར་པོ་དེ་རང་གི་ལག་ཡོང་
བྱ་རྒྱུར་ཐག་བཅད་ཅིང་། རྔོན་པ་དེ་ཝ་མོའི་ཕྱོགས་སུ་རྒྱུག
ཝ་མོས་རྔོན་པ་མཐོང་བ་དང་མགྱོགས་པོར་བྲོས་ཤིང་། ཧ་ཅང་
འཚབ་བེ་འཚུབ་བེར་གྱུར། ཝ་མོས་རྔོན་པས་རྗེས་ཆོད་པར་སྐྲག་སྟེ།
ནགས་ཚལ་གྱི་ལམ་ཕྲན་དུ་ཞུགས་ཏེ་འབྲོ་སྐབས། སྟབས་ལེགས་པ་
ཞིག་ལ་ཕྱིར་ལོག་བཞིན་པའི་བུད་ཤིང་འཐུ་མཁན་ཞིག་ལ་འཕྲད། ཝ་
མོས་འཚབ་བ་འཚུབ་བེར་བུད་ཤིང་འཐུ་མཁན་ལ “བྱམས་ལྡན་གྱི་
བུད་ཤིང་འཐུ་མཁན་ལགས། ངའི་སྲོག་སྐྱོབས་རོགས། རྗེས་ན་རྔོན་པ་
ཡོང་གིན་འདུག ཁོས་ང་རང་གསོད་ངེས་རེད།” ཅེས་ཞུ་བ་ཞུས།
བྱམས་ལྡན་གྱི་བུད་ཤིང་འཐུ་མཁན་དེས་ཝ་མོས་ཞུ་བ་བྱེད
བཞིན་པ་ཐོས་རྗེས་དེ་ལ་སྙིང་རྗེ་སྐྱེས་ཏེ། ཝ་མོ་ལ “ཁྱོད་སྐྲག་མི་
དགོས། ངའི་རྒྱབ་ཁུག་ནང་དུ་ཡིབ་སྐུང་བྱས་ཆོག” ཅེས་བཤད། དེ་
ནས་ཝ་མོ་ཁོའི་རྒྱབ་ཁུག་ཏུ་ཡིབ་ནས་བསྡད་པ་རེད།
རྔོན་པ་དེ་མགྱོགས་པོར་ལམ་ཕྲན་དེར་ཐོན་ཞིང་། ཁོས་ཡར་མར་
ཀུན་ལ་བཙལ་ཡང་ཝ་དེ་མ་རྙེད། དེ་ནས་བུད་ཤིང་འཐུ་མཁན་དེ་ཚུར་
ཡོང་གིན་པ་མཐོང་སྟེ། ཁོ་བུད་ཤིང་འཐུ་མཁན་དེའི་མདུན་དུ་སོང་
ནས “ཁྱེད་ཀྱིས་ཝ་མོ་དམར་པོ་ཞིག་མཐོང་ངམ།” ཞེས་དྲིས་པར།
བུད་ཤིང་འཐུ་མཁན་དེས་ཅི་ཡང་མ་ཤེས་ཁུལ་བྱས་ཏེ། རང་སེམས་ཀྱི་
སྐྲག་སྣང་འགེབས་ཆེད། སྐད་ཆེན་པོས “ཝ་མོ། ཝ་མོ་ཅི་ཞིག ང་
ལམ་འདི་བརྒྱུད་ནས་ཡོང་བ་ཡིན། ཝ་ཞིག་མ་མཐོང་ཐལ།” ཞེས་
ལན་བཏབ།
བུད་ཤིང་འཐུ་མཁན་དེས་ཁ་ནས་མ་མཐོང་ཞེས་བཤད་ན་ཡང་།
ཁོས་མཚམས་མི་ཆད་པར་ལག་བརྡ་བསྟན་ཞིང་། རྔོན་པ་དེར་ཝ་མོ་
དེ་རང་གི་རྒྱབ་ཁུག་ཏུ་ཡོད་པའི་ལྐོག་བརྡ་བསྟན་པ་རེད།
རྔོན་པ་དེ་བུད་ཤིང་འཐུ་མཁན་གྱི་སྐད་ཆ་ལ་ཡིད་ཆེས་ཏེ། ཁོའི་
ལག་བརྡ་ལ་མཉམ་མ་བཞག རྔོན་པས་བུད་ཤིང་འཐུ་མཁན་ལ་
བཀའ་དྲིན་ཞུས་ནས་མུ་མཐུད་དུ་མདུན་དུ་བསྐྱོད་དེ་ཝ་དེ་འཚོལ་དུ་
བུད་སོང་།
ཝ་མོ་དེ་རྒྱབ་ཁུག་ཏུ་ཡིབ་ནས་རྔོན་པ་དང་བུད་ཤིང་འཐུ་མཁན་
གྱི་ཁ་བརྡ་དག་གསལ་བོར་གོ་ཞིང་། རྒྱབ་ཁུག་གི་བུ་ཁུང་ཐེད་པོ་ལས་
ཝ་མོས་བུད་ཤིང་འཐུ་མཁན་གྱི་ལག་བརྡ་ཡང་མཐོང་ཡོད་པ་རེད།
དེས་རྔོན་པ་ཐག་རིང་སར་སོང་བ་ཤེས་ཏེ་རྒྱབ་ཁུག་ལས་ཕྱིར་བུད་དེ་
བུད་ཤིང་འཐུ་མཁན་ལ་བཀའ་དྲིན་མ་ཞུས་ལ་ཁ་ཕྱིར་ཡང་མི་འཁོར་
བར་བུད་སོང་།
བུད་ཤིང་འཐུ་མཁན་དེ་ཁྲོས་ཏེ་ཝ་མོ་ལ “ངས་ཁྱོད་ཀྱི་སྲོག་
བསྐྱབས་ན། ཁྱོད་ཀྱིས་བཀའ་དྲིན་ཡང་མི་ཞུ་བར་བུད་འགྲོ། ཁྱོད་ལ་
དངོས་གནས་གུས་པ་ཟེར་བ་ཞིག་མི་འདུག སྔོན་ནས་འདི་འདྲ་ཡིན་
པ་ཤེས་རྒྱུ་ན། ངས་ཁྱོད་མ་བསྐྱབས་ན་རེད།” ཅེས་སྡིགས།
ཝ་མོས་ཕྱིར “ངས་རྒྱབ་ཁུག་ནང་ནས་གསལ་བོར་མཐོང་བ་ནི།
ཁྱོད་ཀྱི་སྐད་ཆ་དང་ལག་བརྡ་གཉིས་ཕན་ཚུན་འགལ་འདུག དེས་
ཁྱོད་ནི་ཁ་ཁོག་མི་གཅིག་པའི་མི་ཞིག་ཡིན་པ་ཤེས་ཐུབ། དེ་བས།
ངས་ཁྱོད་འདྲ་བའི་མི་ལ་གུས་པ་དང་བཀའ་དྲིན་ཞུ་དགོས་དོན་ཅི་
ཡོད།” ཅེས་བཤད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། ཁ་ནས་དོན་བཟང་
བསྒྲུབ་ཟེར་བཞིན་བྱ་སྤྱོད་ལ་གདུག་རྩུབ་ཆེ་བའི་མི་ལ་བརྩི་བཀུར་བྱ་
མི་འོས་པའི་གནས་ལུགས་དེའོ།།
ཝ་མོས་རྒུན་འབྲུམ་བཏོགས་པ།
སྟོན་མགོ་ཚུགས་ནས་ཉིན་མང་བོར་ཆར་ཆུ་མ་བབས་པས་
གནམ་གཤིས་ཧ་ཅང་སྐམ་ཞིང་། ནགས་ཚལ་ཆེན་པོའི་ནང་གི་ཆུ་
ཕྲན་ཡང་སྐམ་འདུག ཝ་ཞིག་ཉིན་མང་བོར་གང་སར་འཁྱམ་ཡང་ཟས་
ཁམ་གང་མ་རྙེད་པའི་ཁར་ཆུ་ཁམ་གང་ཡང་མ་རྙེད་པ་རེད། དེ་ནས་
ཁྱིམ་ཚང་ཞིག་གི་སྒོ་ཁ་བརྒྱུད་ནས་འགྲོ་སྐབས། ཝ་དེས་ཁྱིམ་ཚང་དེའི་
ར་སྐོར་ནང་དུ་རྒུན་འབྲུམ་གྱི་རྡང་ཞིག་ཡོད་པ་མཐོང་ཞིང་། རྡང་དེར་
རྒུན་འབྲུམ་གྱིས་ཁེངས་ལ་དེ་ནི་རྒུན་འབྲུམ་བསྡུ་བའི་དུས་ཚིགས
ཤིག་ཡིན་པས། རྡང་དེར་སྨིན་ཐག་ཆོད་པའི་རྒུན་འབྲུམ་བཀལ་ཡོད་
པ་དེར་མིག་ལ་མཛེས་པའི་མདངས་མངོན་ཞིང་། གཞན་ལ་འགྲམ་ཆུ་
ལྡིང་དུ་འཇུག་པའི་དྲི་ཞིམ་ཞིག་ཀྱང་ཐུལ་འདུག ཝ་མོའི་ཁ་ཆུ་རང་
དབང་མེད་པར་ས་ལ་ཐུག་སོང་།
ཝ་དེས་རྡང་གི་སྨིན་པའི་རྒུན་འབྲུམ་མཐོང་བས་སྲེད་པ་སྐྱེས་ཏེ་
ཕོ་བ་ལས་སྐྱུར་ཆུ་འབབ་ཅིང་། མྱུར་དུ་བཏོགས་ནས་ཟ་བསམ། དེ་
ནས་ཁོས་ཤུགས་གང་ཡོད་བཏོན་ནས་རྡང་གི་རྒུན་འབྲུམ་ལ་ལག་
བསྲིངས་མོད། འོན་ཀྱང་།རྒུན་འབྲུམ་གྱི་རྡང་དེ་ཧ་ཅང་མཐོ་བས་རེག་
མ་ཐུབ། ཁོ་ཤེད་ཀྱིས་ཡར་ལྡིང་ཡང་ད་དུང་རེག་མ་ཐུབ་པས། ཝ་དེ་
འཚུབ་ཆ་ལངས་བཞིན་རྒུན་འབྲུམ་གྱི་རྡང་དེའི་འོག་ཏུ་ཡར་འཁོར་མ་
འཁོར་བྱས་ནས་བསྡད།
ཝ་དེས་ཕྱོགས་བཞིར་བལྟས་པ་ན་དེ་རུ་རྡོ་ཆེན་པོ་ཞིག་ཡོད་པ་
མཐོང་། ཁོས་རྡོ་དེ་རྒུན་འབྲུམ་གྱི་རྡང་གི་འོག་ཏུ་སྤར་ཏེ་རྡོ་ཡི་སྟེང་ནས
ཡར་ལྡིང་། ཡིན་ན་ཡང་ད་དུང་རེག་མ་ཐུབ་པ་རེད།
ཝ་དེས་ཐབས་དེ་བཀོལ་མི་བདེ་བ་ཤེས་ནས་ཡང་ཐབས་གཞན་
ཞིག་ལ་བརྗེ་བ་སྟེ། ཁོ་རང་ཉིད་རྒུན་འབྲུམ་གྱི་རྡང་ལ་འགོས་ནས་རྒུན་
འབྲུམ་བཏོག་རྩིས་བྱས། དེ་ནས་ཁོས་རྒུན་འབྲུམ་གྱི་རྩི་ཐག་ལ་འཇུས་
ཏེ་ཡར་འགོས། འོན་ཀྱང་། རྒུན་འབྲུམ་གྱི་རྩི་ཐག་ཧ་ཅང་ཚགས་དམ་
ལ་ཁོའི་རྐང་བ་འཇོག་ས་མེད་པས་ཐབས་དེ་ཡང་མ་འགྲིག
ཝ་དེ་ཤིན་ཏུ་འཚབ་ཅིང་། ཁོས་རང་ཉིད་ལ་རྒུན་འབྲུམ་ཐོབ་པའི་
ཐབས་ཤིག་ཅིས་ཀྱང་མ་རྙེད་པས། ཅི་བྱ་གཏོལ་མེད་ཀྱིས་མགོ་བོ་
གཡུག་ཞོར་ཁོ་རེ་ཐག་ཆད་དེ་བུད་སོང་།
ཁོ་འགྲོ་ཞོར་དུ “ངས་རྒུན་འབྲུམ་བཏོགས་མ་ཐུབ་པ་འདི་ངའི་
ལས་བཟང་བོ་ཞིག་ཡིན་ཡང་སྲིད་དེ། རྒུན་འབྲུམ་འདི་ད་དུང་སྨིན་
མེད་པ་ཁོ་ཐག་རེད། བྲོ་བའང་སྐྱུར་ཞིང་ཁ་བས། གལ་ཏེ་བཏོགས་
ཐུབ་ཀྱང་རྗེས་སུ་ང་རང་ངེས་པར་འགྱོད་སྲིད། སྟབས་ལེགས་པ་ཞིག་
ལ༑ ང་རིག་རྒོད་ཅིག་ཡིན་པས། རང་གི་སྟོབས་ཤུགས་ཟད་གྲོན་བྱས་
མ་སོང་། སུ་དགའ་ན་དེར་བཏོག་ཏུ་ཆུགས། ངས་རྒུན་འབྲུམ་དེ་དག་
ལ་ཧ་བོ་མི་འདོད།” ཅེས་སྡིགས་དམད་བྱས་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ལ་ལར་མ་གཞི་
ནས་ནུས་པ་གང་ཡང་མེད་པས་བྱ་གཞག་ཆེན་པོ་བསྒྲུབ་མི་ཐུབ་
མོད། འོན་ཀྱང་།དེ་ཚོས་གོ་སྐབས་འགྲིག་མི་འདུག་ཅེས་ཁ་གཡར་ས་
བཙལ་རྒྱུར་དགའ་བའི་གནས་ལུགས་དེའོ།།
ཞི་ལ་དང་བྱ་ཕྲུག
གཡོ་སྒྱུ་ཆེ་བའི་ཞི་ལ་ཞིག་གིས། ཉིན་འགའི་སྔོན་ལ་བྱ་ཚང་
ཞིག་གི་བྱ་ཕྲུག་ཚང་མར་ན་ཚ་བྱུང་འདུག་ཅེས་པ་གོ་རྗེས། ཞི་ལ་དེ་
ཧ་ཅང་དགའ་བར་གྱུར། དེས་གློ་བུར་དུ་གཡོ་སྒྱུའི་ཐབས་ཤིག་དྲན་པ་
ལ༑ ཁོས་སྨན་པའི་ཆ་ལུགས་སྤྲས་ཤིང་། རང་གི་ལག་རྟེན་དང་སྨན་
པའི་ཡོ་བྱད་དག་ཁྱེར་ནས། རྫིག་རྫིག་གིས་བྱ་ཚང་དེའི་སྒོ་ཁར་སོང་
སྟེ་སྒོ་རྡུང་བ་དང་། ཁོས “སྙིང་ཉེ་བའི་བྱ་ཕྲུག་རྣམ་པ། ཁྱོད་ཚོ་ན་བ་
ཇི་འདྲ་འདུག ལུས་ཕུང་བདེ་ཐང་ཡིན་ནམ། ང་ནི་ཆེད་དུ་ཁྱོད་ཚོ་ལ་
ནད་བཅོས་བྱེད་དུ་ཡོང་བའི་སྨན་པ་ཞིག་ཡིན། ཁྱོད་ཚོས་མྱུར་དུ་སྒོ་
ཕྱེས་དང་།” ཞེས་བཤད།
བྱ་ཕྲུག་དག་གིས་ཞི་ལ་དེར “ང་ཚོ་ཧ་ཅང་བདེ་ཐང་ཡིན། ཁྱོད་
འདི་ནས་མྱུར་དུ་སོང་ཚེ། ང་ཚོ་སྔར་བཞིན་འདི་ནས་བསྡད་ན་བདེ་
འཇགས་ཡིན། དེ་བས། སྨན་པ་གཡོ་ཅན་ཁྱོད་ལྟ་བུས་སྨན་བཅོས་བྱ་
རྒྱུ་ལས་འདི་ལྟར་བསྡད་ན་དགའོ།།” ཞེས་ལན་བཏབ་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ང་ཚོ་སུ་ཡིན་ཡང་མི་
གཡོ་ཅན་དག་གི་གཡོ་འོག་ཏུ་ཚུད་རྒྱུར་ནམ་ཡིན་ཡང་དོགས་ཟོན་བྱ་
དགོས་པའི་གནས་ལུགས་དེའོ།།
ཞི་ལ་དང་ཙི་གུ།
གནའ་སྔ་མོ་ཞིག་ལ་ཞིང་རའི་བདག་པོ་ཞིག་ཡོད། ཁོའི་ཁྱིམ་དུ་
འབྲུ་མཛོད་ཆེན་པོ་ཞིག་ཡོད་ལ་དེར་འབྲུ་རིགས་མང་བོས་གཏམས་
ཡོད། ཡིན་ན་ཡང་། ཙི་གུ་རྣམས་རྒྱུན་དུ་འབྲུ་མཛོད་ནས་ཡར་རྒྱུག་
མར་རྒྱུག་བྱེད་ཅིང་། ཁོ་ཚོས་འབྲུ་རིགས་བརྐུས་ནས་ཟ་བར་མ་ཟད།
ད་དུང་རང་གི་ཚང་དུ་ཁུར་བ་རེད། བདག་པོ་དེ་དོན་དག་དེས་སེམས་
ཁུར་ལ་གཏད་ཅིང་། ཁོས་ཙི་གུ་རྣམས་ཇི་ལྟར་མཐར་སྤྲོད་བྱ་དགོས་
པའང་མ་ཤེས།
ཞི་ལ་ཞིག་གིས་ཞིང་རའི་བདག་པོ་དེའི་འབྲུ་མཛོད་དུ་ཙི་གུ་མང་
བོ་ཡོད་པ་ཐོས་པས་ཁོ་འཇབ་ནས་འབྲུ་མཛོད་དེར་ཡོང་། ཁོས “འདི་
རུ་རང་གིས་ཙི་གུ་ཟོས་ནས་གྲོད་པ་འགྲང་ཐུབ་པར་མ་ཟད། ད་དུང་
བདག་པོའི་ཐུགས་བརྩེའང་ཐོབ་ཐུབ། དངོས་གནས་གཅིག་གོ་ཉིས་
ཆོད་ཀྱི་དོན་དག་ཅིག་རེད།” སྙམ།
ཞི་ལ་དེ་གཞན་གྱིས་མཐོང་མི་ཐུབ་པའི་གནས་ཤིག་ཏུ་བསྐུངས་
ནས་ཙི་གུ་ལ་བསྒུགས་ནས་བསྡད། ཅུང་ཙམ་ནས་ཙི་གུ་ཆུང་ཆུང་
ཞིག་ཕྱིར་ཐོན་བྱུང་བར་ཞི་ལས་ཐེ་ཚོམ་མེད་པར་མཆོངས་ནས་ཙི་
གུ་ཆུང་ཆུང་དེ་བཟུང་སྟེ་ཟོས་པ་རེད། ཞི་ལས་ཐབས་དེ་བཀོལ་ནས་
ཡུན་རིང་མ་འགོར་བར་ཙི་གུ་མང་བོ་ཞིག་རྩ་མེད་དུ་བཏང་བས། ཁོ་
ཧ་ཅང་ཁེངས་པར་གྱུར་ཅིང་། བདག་པོས་དོན་དག་དེ་ཤེས་རྗེས་ཁོ་ལ་
གཟེངས་རྟགས་སུ་མལ་ཚང་དྲོན་པོ་ཞིག་བཟོས་པ་རེད།
ཙི་གུའི་རྨས་སྐྱོན་ཧ་ཅང་ཚབ་ཆེ་ཞིང་། གྲངས་ཚད་ཉིན་རེར་
བཞིན་ཇེ་ཉུང་ཡིན་པས། ཙི་གུ་རྣམས་ཞི་ལ་དེ་ལ་ཧ་ཅང་སྐྲག་སྟེ་
འགུལ་བསྐྱོད་བྱེད་མ་ཐུབ། དེ་ནས་བཟུང་ཁོ་ཚོས་དོགས་ཟོན་ཆེན་
པོ་བྱས་ཤིང་གང་ས་ནས་སེམས་ཆུང་བྱས། ཞི་ལ་དེས་འཛིན་བཟུང་
ཐེབས་པར་སྐྲག་ནས་རྗེས་ཀྱི་ཉིན་འགའ་ལ་ཙི་གུ་རྣམས་གཅིག་ཀྱང་
སྒོར་མ་བུད་པར་ཙིག་ཚང་དུ་ཡིབ་ནས་བསྡད་པ་རེད།
ཞི་ལས་བསྟུད་མར་ཉིན་འགའ་ལ་ཙི་གུའི་གྲིབ་མ་ཙམ་ཡང་
མ་མཐོང་བས་ཧ་ཅང་བྲེལ་བ་ལངས་ཤིང་། ཁོས་བསམ་པར། ཙི་གུ་
རྣམས་ཀྱིས་ཉེན་ཁ་ཡོད་པ་ཤེས་སོང་བས་སྒོར་འབུད་ཀྱིན་མེད་པ་ཁོ་
ཐག་རེད། ངས་ཀྱང་འདི་ལྟར་ཁོ་ཚོ་སྒོར་འབུད་པར་སྒུག་པ་ནི་ཐབས་
ཤིག་མིན་པས། ངེས་པར་དུ་ཁོ་ཚོ་སྒོར་འབུད་པའི་ཐབས་ཤིག་འཐེན་
ན་འགྲིག་སྙམ།
ཞི་ལས་བསམ་བློ་ཞིབ་ཏུ་བཏང་མཐར་ཐབས་མཆོག་ཅིག་རྙེད་པ་
རེད།
ཞི་ལ་དེ་ཁང་བའི་གདུང་མའི་སྟེང་དུ་འགོས་ཏེ་མར་དཔྱངས་ནས་
ཤི་ཁུལ་བྱས། ཁོས་བསམ་པར། གལ་ཏེ་ཙི་གུ་རྣམས་ཀྱིས་ཁོ་ཤི་བ་
མཐོང་ཚེ་སྒོར་འབུད་ཁོ་ཐག་ཡིན་ལ། སྐབས་དེར། ཁོས་ཙིག་ཚོགས་
དེ་གཅིག་རེ་གཅིག་རེ་བྱས་ནས་རྩ་མེད་དུ་གཏང་དགོས་སྙམ། དེ་
དུས།ཙི་གུ་ཆུང་ཆུང་ཞིག་སྒོར་བུད་ཅིང་།ཁོས་སེམས་ཆུང་ངང་ཕྱོགས་
བཞིར་བལྟས་ཙ་ན། ཞི་ལ་དེ་གདུང་མའི་སྟེང་མར་དཔྱངས་ཡོད་པ་
མཐོང་སྟེ་ཕྱིར་ཚང་ནང་དུ་ཡོང་ནས་གནས་ཚུལ་དག་ཙི་གུ་ཆེ་བ་
རྣམས་ལ་ཡར་ཞུ་བྱས་པ་རེད།
ཙི་གུ་ཆེ་བ་ཚོས་གནས་ཚུལ་དེ་ཐོས་འཕྲལ་སྒོ་ཁར་བུད་ནས་
གདུང་མའི་སྟེང་གི་ཞི་ལ་དེར་བལྟས་ཏེ་གད་མོར་དགོད་བཞིན་ཙི
གུ་ཆེ་བ་ཞིག་གིས “ ཨ་རོགས། སྐུ་ཞབས་ཞི་ལ། འཁྲབ་མཚམས་
བཞག་ན་རེད། ཁྱོད་ཀྱི་གཡོ་ཇུས་དེ་འདྲ་ངས་རིག་ཐེངས་ཧ་ཅང་མང་།
ཁྱོད་གཉིད་ནས་གཉིད་ཁུག་ཅིག་ཏུ་གྱུར་ནའང་ང་ཚོ་ཁྱོད་ཀྱི་མདུན་དུ་
འགྲོ་མི་སྲིད།” ཅེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། བློ་རིག་རྒོད་པའི་
མིས་གྱོང་གཅིག་རེག་རྗེས་ཉམས་མྱོང་ཇེ་མཐོར་འགྱུར་བས། གནས་
གཅིག་ནས་ཐེངས་གཉིས་ལ་འགྱེལ་མི་སྲིད་པའི་གནས་ལུགས་དེའོ།།
འོ་མ་བཞོ་མཁན་གྱི་བུ་མོ་ཆུང་ཆུང་།
གནའ་སྔ་མོ་ཞིག་ལ། རི་འདབས་ཤིག་ན་སྡེ་བ་ཆུང་ཆུང་ཞིག་
ཡོད། སྡེ་བའི་ནང་གི་ཞིང་བ་ཚང་མས་རང་ཁ་རང་གསོ་བྱེད་ཅིང་།
འཚོ་བ་ནི་ཧ་ཅང་བདེ་ཞིང་སྐྱིད། སྡེ་བ་འདིའི་ནང་དུ་འོ་མ་བཞོ་མཁན་
གྱི་བུ་མོ་ཆུང་ཆུང་ཞིག་ཡོད། བུ་མོ་དེའི་སྐྱེས་གཟུགས་ཤིན་ཏུ་མཛེས་
པས་སུས་ཀྱང་མོ་བློར་འབབ་པ་རེད། དཀར་ཤ་དམར་མདངས་ཆགས་
པ་དང་། བཅོ་ལྔའི་ཟླ་བ་འདྲ་བའི་ཞལ་རས། ནག་ཅིང་སྣུམ་པའི་སྐྲ་
ལོ་བཅས་ཧ་ཅང་སྙིང་རྗེ་བོ་ཞིག་ཡིན། སྡེ་མི་ཚང་མས་མོ་ལ་ཧ་ཅང་
གཅེས་ཤིང་ཤ་ཚ་བས། མོའང་ང་རྒྱལ་གྱིས་ཁེངས་ཡོད་པ་རེད།
ཉིན་ཞིག་ལ། བུ་མོ་དེས་འོ་མ་ཟོ་ཆེན་ཕྱེད་ཙམ་བཞོས་རྗེས། མོའི་
སེམས་ཁམས་ཧ་ཅང་སྐྱིད་ལ། འོ་ཟོ་དེ་མགོ་རུ་བཞག་ནས་གླུ་ཆུང་
ལེན་བཞིན་སྡེ་བའི་ནང་དུ་འགྲོ་མགོ་བརྩམས།
བུ་མོ་ཆུང་ཆུང་དེ་འགྲོ་ཞོར་དུ་སེམས་ལ། གལ་ཏེ་འོ་མ་འདི་ཚོང་
རར་ཁྱེར་ནས་བཙོང་ན་སྒོར་མོ་མང་བོ་ཞིག་ལེན་ཐུབ་ངེས་ཡིན་
ཏེ༑ སྒོར་མོ་དེ་དག་གིས་ཆེས་མ་མཐའ་ཡང་བྱ་སྒོང་སུམ་བརྒྱ་ཉོ་ཐུབ།
གལ་ཏེ་བྱ་སྒོང་སུམ་བརྒྱ་གཉོར་ནས་བྱ་ཕྲུག་གསོས་ཚེ། རྒྱུན་ལྡན་གྱི་
གྱོང་གུད་ཕུད་ན་ཕལ་ཆེར་བྱ་ཕྲུག་ཉིས་བརྒྱ་ལྔ་བཅུ་ལྷག་གཉོར་ཐུབ།
ཡང་གལ་ཏེ་དངོས་གོང་འཕར་ནས་ཆེས་མཐོ་བའི་སྐབས་སུ། བྱ་ཕྲུག་
དག་ཁྱེར་ནས་ཚོང་རར་བཙོང་ན་རིན་གོང་ཧ་ཅང་བཟང་ཁོ་ཐག་ཡིན་
པས། ལོ་གཅིག་འགོར་རྗེས། ངས་སྒོར་མོ་མང་བོ་ལེན་ཐུབ་པ་མ་ཡིན་
ནམ། མ་བསམ་ས་ནས་འོ་མ་ཟོ་ཕྱེད་འདིས་ཁེ་སྤོགས་འདི་འདྲ་ཆེན
པོ་ཞིག་ལེན་ཐུབ་སྙམ་ནས་དགའ་སྤྲོ་སྐྱེས།
མོས་བསམ་གྱིན་བསམ་གྱིན་དགའ་ཞིང་། མཛེས་སྡུག་གི་འཕྲུལ་
སྣང་མང་བོའི་མགོ་བརྩམས་པ་སྟེ། “ངས་སྒོར་མོ་དེ་དག་གིས་རང
ལ་ཆེས་ཡག་པའི་ཤོམ་ལྭ་ཞིག་ཉོས་ཏེ། རྒྱུན་དུ་དེ་གྱོན་ན་གསར་བུ་
དག་ང་ལ་ལྷག་ཏུ་དགའ་ངེས་ལ། ངས་ད་དུང་ཡེ་ཤུའི་འཁྲུངས་སྐར་གྱི་
མཚན་མོའི་སྟོན་མོར་ཤོམ་ལྭ་ཁྲ་ཁྲ་དེ་གྱོན་ཚེ། ན་གཞོན་གསར་ཡག་
མང་བོས་ང་ལ་ཡི་རང་བྱེད་ཁོ་ཐག་ཡིན། ཁོ་ཚོ་ཚང་མས་སྔ་གཞུག་
བརྩད་ནས་ང་ལ་གཉེན་སློང་ནི་རེད། འོན་ཀྱང་། བུ་མོ་ང་རང་ཁོ་ཚོ་
ལྟ་བུའི་གྲོང་གསེབ་པ་དག་ལ་གཉེན་མི་སྒྲིག ངས་ཁོ་ཚོ་གཅིག་རེ་
གཅིག་རེ་བྱས་ནས་ཕྱིར་ལྡོག་རྒྱུ་ཡིན། སྐབས་དེར།ང་ནི་ཇི་འདྲའི་ཁྱད་
དུ་འཕགས་པ་ཞིག་རེད་ཨང་། དངོས་གནས་སྐྱིད་པོ་ཞིག་རེད།” ཅེས་
བསམས།
འཕྲུལ་སྣང་བཅངས་ནས་སྐབས་འདིར་ཐོན་དུས། འོ་མ་འཇོ་
མཁན་བུ་མོ་དེའི་སེམས་སུ་དགའ་སྤྲོའི་མེ་ཏོག་བཞད་ནས་མགོ་ཡི་
འོ་ཟོ་བརྗེད་དེ་མགོ་ལྡེམ་པའི་བྲོ་གར་འཁྲབ་སོང་། མོའི་མགོ་ཡི་འོ་ཟོ་
ས་རུ་ལྷུང་བས་འོ་མས་ས་ངོས་དཀར་བོར་བསྒྱུར། སྐབས་དེར། མོ་ད་
གཟོད་འཕྲུལ་སྣང་ལས་སད་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་དྲན་དགུ་དྲན་བྱེད་
པ་ནི་དོན་དངོས་དང་འགལ་བའི་བྱ་སྤྱོད་ཅིག་ཡིན་པས། བྱ་བ་གང་
ཞིག་བསྒྲུབ་ཀྱང་ནམ་ཡང་ནན་ནན་ཏིག་ཏིག་གིས་བསྒྲུབ་དགོས་
པའི་གནས་ལུགས་དེའོ།།
ཡུགས་མོ་དང་ལུག
གནའ་སྔ་མོ་ཞིག་ལ་ཧ་ཅང་དཀའ་ཁག་ཆེ་བའི་ཡུགས་མོ་དབུལ་
བོ་ཞིག་ཡོད། མོས་ལུག་གཅིག་གསོས་ཤིང་དེ་ལ་བརྟེན་ནས་འཚོ་བ་
རོལ་བཞིན་ཡོད་པ་རེད།
དེ་ནས་ལུག་གི་བལ་འབྲེག་རན་པའི་དུས་ལ་སླེབས་པ་ན། མོས་
ལུག་བལ་ཡག་ཅིང་གཙང་མ་ཞིག་འབྲེག་བསམ་མོད། འོན་ཀྱང་།སྒོར་
མོ་བཀོལ་ནས་བལ་འབྲེག་མཁན་ཞིག་གླ་མ་འདོད་པར་རང་གིས་ལག་
འགུལ་ཏེ་བལ་བྲེགས་པ་ན། མོའི་ཁེ་གྲི་བཟུང་སྟངས་དང་འབྲེག་རྩལ་
ཧ་ཅང་ཞན་པས། བལ་བྲེགས་ཀྱིན་བྲེགས་ཀྱིན་ཤ་ཡང་གཏུབ་པ་རེད།
ལུག་དེས་ན་ཟུག་མ་བཟོད་པར་འཕག་འཚག་རྒྱག་བཞིན “ཨ་
ཕྱི་ལགས། ཁྱོད་ཀྱིས་ང་ལ་འདི་ལྟར་གནོད་བསྐྱལ་དོན་ཅི་ཡིན། ངའི་
ཁྲག་གིས་ལུག་བལ་གྱི་ལྗིད་ཚད་ཇི་འདྲ་ཞིག་ལྕི་རུ་གཏོང་ཐུབ་བམ།
གལ་ཏེ་ཁྱོད་ལ་ངའི་ཤ་མཁོ་ན། ཤན་པ་ཡོད་པས། ཁོས་ང་རང་ཡུན་
ཐུང་ངུའི་ནང་བསད་འཇོག གལ་ཏེ་ཁྱོད་ལ་ངའི་བལ་མཁོ་ན། ཡང་
བལ་འབྲེག་མཁན་ཡོད་པས། ཁོས་ངའི་བལ་བྲེགས་འཇོག་པ་ལས་
འདི་འདྲའི་སྡུག་བསྔལ་ལ་སྦྱར་མི་སྲིད།” ཅེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། སྤྱིར་གྲོན་དངུལ་
དམའ་བའི་དངོས་པོ་ལས་ཁེ་ཕན་ཆེན་པོ་རེག་མི་ཐུབ་པའི་གནས་
ལུགས་དེའོ།།
རི་བྱི་དང་ཁྱིམ་བྱི།
རི་བྱི་དང་ཁྱིམ་བྱི་གཉིས་ཆུང་དུས་ནས་མཉམ་དུ་ནར་སོན་ཞིང་། ཁོ་
གཉིས་ནི་མི་བཤད་སྐད་ཆ་གཅིག་ཀྱང་མེད་པའི་གྲོགས་པོ་བཟང་བོ་
ཡིན། རྗེས་སུ་ཁོ་གཉིས་ཁ་གྱེས་ཏེ་གཅིག་གྲོང་གསེབ་ཏུ་འཚོ་ཞིང་།
གཅིག་གྲོང་ཁྱེར་དུ་བསྡད་པ་རེད།ཉིན་ཞིག རི་བྱི་ཡིས་ཁྱིམ་བྱི་དེ་གྲོང
གསེབ་ཀྱི་རང་ཁྱིམ་དུ་སྐྱིད་པའི་འཚོ་བ་ཐེངས་གཅིག་ལོངས་སྤྱོད་བྱེད་
དུ་གདན་འདྲེན་བྱས།
ཁྱིམ་བྱི་ཡིས་རི་བྱིའི་གདན་འདྲེན་དང་ལེན་བྱས་ཏེ་དུས་ལྟར་
རི་བྱི་ཚང་ལ་ཕྱིན། རི་བྱི་ཡིས་སྤྲོ་སེམས་འཁོལ་བའི་ངང་གྲོགས་པོ་
དགའ་བོར་བསུ་མ་བྱས་པར་མ་ཟད། རང་ཁྱིམ་གྱི་ཟས་ཆེས་ཞིམ་པོ་
དག་མདུན་དུ་བསྒྲིགས། ཁྱིམ་བྱིས་ཀྱང་དགའ་སྤྲོའི་ངང་གྲོ་དང་ཁྲེ་བོ་
ཟ་ཞོར་དུ་སྤུན་ཟླ་རི་བྱི་ལ “གྲོགས་པོ། ངས་ཁྱེད་ལ་བཤད་ནི་གཏན
ནས་མིན། འོན་ཀྱང་། ངས་བསམས་ན་ཁྱེད་ཀྱི་འཚོ་བ་འདི་ནི་ངོ་མ་
སྤྲོ་བ་མེད་པ་ཞིག་རེད། ཁྱེད་ཀྱིས་གྲོག་མ་བཞིན་ཆེས་སྤྱིར་བཏང་གི་
འཚོ་བ་ཞིག་རོལ་བཞིན་འདུག འདི་ལ་དོན་སྙིང་ཡོད་དམ། དེ་ལས་
ཁྱོད་ང་དང་མཉམ་དུ་གྲོང་ཁྱེར་ལ་འགྲོ། གྲོང་ཁྱེར་གྱི་ངའི་ཁྱིམ་དེ་
དངོས་གནས་སྐྱིད་པོ་ཞིག་ཡིན། དེ་རུ་ཟ་མ་ཆེས་ཞིམ་པོ་དང་རྩེད་ར་
ཆེས་སྐྱིད་པོ་ཡོད། གང་ལྟར་དངོས་པོ་གང་ཡང་ཁྱེད་ཀྱི་འདི་དག་ལས་
བཟང་ལ་སྤྲོ་བོ་ཡོད་པས། ང་དང་མཉམ་དུ་གྲོང་ཁྱེར་ནས་ལོངས་སྤྱོད་
བྱེད།" ཅེས་བཤད།
རི་བྱིས་སྐད་ཆ་དེ་དག་ཐོས་རྗེས། ཧ་ཅང་གནས་ལུགས་ལྡན་སྙམ་
སྟེ། ཁྱིམ་བྱི་ཡི་བསམ་ཚུལ་ལ་འཐད་པའི་མགོ་ལྕོག་ལྡེམ་ཞིང་། ཁྱིམ་
བྱིའི་རྗེས་སུ་འབྲངས་ནས་གྲོང་ཁྱེར་དུ་འབྱོར། ཁྱིམ་བྱི་ཡིས་རང་གི་
བརྩེ་སེམས་གང་ཡོད་འདོན་ཆེད། ཕྱི་རྒྱུག་ནང་རྒྱུག་བྱས་ཏེ་རང་ལ་
ཡོད་པའི་ཟས་གང་ཞིམ་དག་རི་བྱིའི་མདུན་དུ་བཤམས། ཁོས་ད་དུང་
རང་ཉིད་ཀྱིས་གསོག་འཇོག་བྱས་ཡོད་པའི་སྲན་མ་དང་ཁྲེ་བོ། མིའི་
རིགས་ཀྱི་ཁྱིམ་ནས་ཁྱེར་ཡོང་བའི་ཙོ་རུ་དང་ཕྱུར་བ། སྦྲང་རྩི། སིལ་
ཏོག་སོགས་མདུན་ཅོག་གང་བཤམས་པས། གམ་དུ་སྡོད་པའི་རི་བྱི་ནི་
ཧ་ལས་ཤིང་ཧང་སང་བར་གྱུར། ཁོས་ཁྱིམ་བྱི་ལ་དེ་འདྲའི་ཟ་རྒྱུ་མང་བོ་
ཡོད་པ་ལ་ཡིད་སྨོན་བྱས། ཁྱིམ་བྱི་ནི་དེ་འདྲའི་ངར་བ་ཞིག་ཡིན་པར་
ངོ་མཚར་སྐྱེས་ཏེ། རང་ཉིད་དངོས་གནས་ཁྱིམ་བྱི་དང་བསྡུར་ཐབས་
མེད་པར་བསམ། རི་བྱིས་རང་གི་ལས་དབང་ངོ་མ་སྡུག་པར་འདོད་
ཙིང་། འཚོ་བའི་ཁོར་ཡུག་ཧ་ཅང་ཐབས་རྡུགས་ཡིན་ལ། ཟ་མ་འདི་
འདྲ་ཞིམ་པོའང་བཙལ་དཀའ། ཁོས་ས་སྟོང་གི་ཞིང་ནང་ནས་འབྲུ་
རྡོག་རེ་འགའ་དང་ཁྲེ་བོ་འགའ་རེ་བཏུས་ཏེ་ཟ་བ་ཡིན་པས། འཚོ་བའི་
ཆུ་ཚད་ནི་ཁྱིམ་བྱི་དང་རྩ་བ་ནས་བསྡུར་ཐབས་མི་འདུག་འདོད།
ཁྱིམ་བྱིས་བཟའ་བཏུང་ཡོད་ཚད་གྲ་སྒྲིག་བྱས་ཚར་ཏེ་ཏག་ཏག་
ཁོ་གཉིས་ཀྱིས་ཟ་མགོ་རྩོམ་དུས། གློ་བུར་དུ་ཁྱིམ་བདག་གིས་ཙིར་
སྒྲ་དང་བཅས་སྒོ་འབྱེད་པའི་སྒྲ་གྲག་བྱུང་། དེ་ནས་མི་ཞིག་ཀྱང་ནང་
དུ་ཐོན་བྱུང་། སྙིང་ཆུང་བའི་ཁྱིམ་བྱི་དེ་སྐྲག་ནས་མྱུར་དུ་རང་ཉིད་ཀྱི་
དབུགས་སྒོ་བཀག་ཅིང་མགོ་བོ་སྨད། རྔ་མ་དམ་པོར་བསྡམས་ནས་
རང་ཉིད་ཀྱི་ཚང་ནང་དུ་བྲོས་སོང་། སྐབས་དེར། ཁོས་ད་གཟོད་ལྷོད་
ལྷོད་ཀྱིས་དབུགས་འབྱིན་ཞིང་། ལག་པས་ཡ་ཐོད་ཀྱི་རྔུལ་ཆུ་ཕྱིས་ཏེ་
སྔར་གྱི་འཚབ་འཚུབ་ཀྱི་སེམས་ཁམས་ལྷོད་ལ་འབབ་པར་བྱས།
ཡང་ཅུང་ཙམ་འགོར་རྗེས། ཁྱིམ་བྱི་ཡིས་ཕྱུར་བ་འགའ་བླངས་
ནས་ཟ་འདོད་དེ་སྒོ་རུ་བུད་མ་ཐག་ཡང་སྒོ་འབྱེད་པའི་སྒྲ་ཐོས་ཤིང་མི་
ཞིག་ནང་དུ་སླེབས། ཁོས་མྱུར་མོར་མགོ་བོ་ཕྱིར་བཀུམ་ཞིང་ཚང་ནང་
དུ་བྲོས་ཡོང་། སྐབས་དེར། ཁྱིམ་བྱི་སྐྲག་པས་ངོ་ཡང་སྐྱ་བོར་གྱུར་ཅིང་
ཡ་ཐོད་དུ་རྔུལ་ཆུ་འབབ་ཀྱིན་འདུག
རི་བྱི་ལོགས་ཤིག་ཏུ་བསྡད་ནས་གྲོགས་པོས་དེ་འདྲ་སེམས་ཆུང་
བྱེད་ཅིང་སྐྲག་ཐག་ཆོད་པ་ལ་བལྟས་ཏེ། ཁོས་རང་ཉིད་འདར་སིག་
སིག་བྱེད་བཞིན་པའི་ལུས་པོར་ཅི་ནུས་ཀྱིས་ཚོད་འཛིན་བྱས་ཏེ་སྙིང་
སྟོབས་དང་བཅས “གྲོགས་པོ། ད་ནི་ངས་ཁྱོད་ཀྱིས་བདེ་སྐྱིད་ཀྱི་འཚོ་
བ་འདི་ཇི་ལྟར་རོལ་གྱིན་པ་ཧ་གོ་སོང་། ཟ་མ་ཞིམ་པོ་འདི་དག་ལོངས་
སྤྱོད་བྱ་རྒྱུའི་བསོད་ནམས་ང་ལ་ཕལ་ཆེར་མི་འདུག བདེ་མོ་བྱོས། ཉིན་
མཚན་ཀུན་ཏུ་འཇིགས་སྐྲག་གིས་འཚོ་དགོས་པའི་འཚོ་བ་འདི་འདྲ་
ངས་རོལ་མི་འདོད། ཁྱོད་གཅིག་པུས་ལོངས་སྤྱོད་བྱོས། དབུལ་བོ་ང་
ཕྱིར་རང་གི་ས་ཞིང་དུ་སོང་ནས་འབྲུ་རྡོག་དང་ཁྲེ་བོ་འཐུ་རྒྱུ་ཡིན། ཁྱེད་
ཀྱིས་ངའི་ཆེས་སྤྱིར་བཏང་གི་འཚོ་བ་དེར་མཐོང་ཆུང་བྱེད་རུང་། ང་
རང་སྔར་བཞིན་དེར་སོང་ནས་བདེ་ཞིང་སྐྱིད་པའི་འཚོ་བ་དེ་རོལ་རྒྱུར་
འཐད་པ་ཡིན།” ཞེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། བདེ་འཇགས་དང་སྤྱིར་
བཏང་གི་འཚོ་བ་དང་། འཇིགས་སྐྲག་གིས་ཁེངས་ཤིང་ཡུན་ཐུང་གི་སྤྱི་
ཚོགས་འཚོ་བ་གཉིས་ལས། ཀུན་གྱིས་སྔོན་མ་དེ་གདམ་ངེས་པ་ལས།
སུས་ཀྱང་དེ་རིང་ཡོད་ལ་སང་ཉིན་མེད་པའི་འཚོ་བ་རོལ་འདོད་མེད་
པའི་གནས་ལུགས་དེའོ།།
རྒན་མོ་དང་སྨན་པ།
གནའ་སྔ་མོ་ཞིག་ལ། རི་སྡེ་དབུལ་བོ་ཞིག་ན་ཨ་མ་རྒན་མོ་ཞིག་
གནས་ཡོད། ཨ་མ་རྒན་མོ་དེར་བུ་བུ་མོ་གཅིག་ཀྱང་མེད། ལོ་ན་རྒས་
པ་དང་བསྟུན་ནས་ལུས་ཤུགས་ངལ་རྩོལ་གང་ཡང་བྱེད་མི་ཐུབ་པར་
གྱུར་བས། མོས་ཁབ་སྐུད་ཀྱི་བཟོ་ལ་བརྟེན་ནས་ཁ་གསོ་ཞིང་། འཚོ་
བ་ཧ་ཅང་དཀའ་ཁག་ཆེ།
ཨ་མ་རྒན་མོས་ཉིན་མཚན་མེད་པར་གཞན་ལ་ཁབ་སྐུད་ཀྱི་
བཟོ་བྱས་པས། ཡུན་གྱིས་མོའི་མིག་ཟུང་གིས་དངོས་པོ་གསལ་བོར་
མི་མཐོང་བར་གྱུར། དུས་ཡུན་རིང་བོ་འགོར་བ་དང་མོའི་མིག་ནད་
ཀྱང་ཚབས་ཆེན་ནས་ཚབས་ཆེན་དུ་གྱུར་བས། ཨ་མ་རྒན་མོ་དེ་ཧ་
ཅང་འཚབ་པར་གྱུར། མོས་སེམས་ལ་ད་ནི་ཇི་ལྟར་བྱ། ངས་མིག་གིས་
མི་མཐོང་བར་གྱུར་ཚེ་གཞན་ལ་གླ་བྱེད་མི་ཐུབ། དཔལ་འབྱོར་ཡོང་
ཁུངས་མེད་ཚེ་ངས་འཚོ་བ་ཇི་ལྟར་བསྐྱལ་ལམ་སྙམ་བཞིན་ཡོད།
དེ་ནས། ཨ་མ་རྒན་མོས་རང་གི་ཁྱིམ་མཚེས་ལ་སྨན་པ་ཞིག་
གདན་འདྲེན་ཞུ་རུ་བཅུག་ནས་མིག་ལ་སྨན་བཅོས་བྱེད་དུ་བཅུག
སྨན་པ་དེ་ཨ་མ་རྒན་མོ་ཚང་ལ་ཡོང་ནས་མོའི་མིག་ལ་བལྟས་རྗེས།
མིག་སྨན་བཅོས་བྱ་རྒྱུ་དེ་འདྲ་ཁག་པོ་མིན་པ་དང་། ད་དུང་མོའི་ཁྱིམ་
ན་དངོས་རྫས་རྩ་ཆེན་འགའ་རེ་ཡོད་པ་མཐོང་སྟེ་བརྣབ་སེམས་སྐྱེས།
དེ་ནས་སྨན་པ་དེས་ཨ་མ་རྒན་མོ་ལ་སྨན་རིན་དང་སྨན་བཅོས་བྱ་
ཐབས་གྲོས་བྱས་ཏེ་རྗེས་སུ་སྨན་པ་དེ་གཟའ་འཁོར་རེར་ཨ་མ་རྒན་
མོའི་ཁྱིམ་ལ་ཐེངས་གཉིས་རེར་ཡོང་རྒྱུ་བྱས་པ་རེད། སྨན་པས་ཨ་མ་
རྒན་མོའི་མིག་ལ་སྨན་བཅོས་བྱས་ཚར་ནས་ཕྱིར་འགྲོ་སྐབས། རྒྱུན་
དུ་ཞོར་ལ་མོའི་ཁྱིམ་གྱི་དངོས་པོ་རྩ་ཆེན་རེ་ཁྱེར་འགྲོ་བ་ལ་ཨ་མ་རྒན་
མོས་ཅི་ཡང་ཤེས་ཀྱིན་མེད་པ་རེད།
ཟླ་གཉིས་འདས་རྗེས། ཨ་མ་རྒན་མོའི་མིག་ཀྱང་ཡུན་གྱིས་ཇེ་བཟང་
དུ་སོང་ཞིང་། མོས་བྱ་དངོས་རིག་ཐུབ་པར་གྱུར། ཡིན་ན་ཡང་། མོའི་ཁྱིམ་
གྱི་དངོས་པོ་ཡང་སྨན་པ་བརྣབ་སེམས་ཅན་དེས་བརྐུས་ནས་མང་བོ་ལྷག་
མེད་པ་རེད། ཨ་མ་རྒན་མོས་ཁང་བའི་ནང་དུ་བལྟས་མ་ཐག་སྨན་རིན་
སྤྲོད་རྒྱུའི་སེམས་གང་ཡང་མེད་པར་གྱུར།
སྨན་པ་དེས་ཨ་མ་རྒན་མོས་རང་ལ་སྨན་རིན་མི་སྤྲོད་པ་མཐོང་
ནས་ཧ་ཅང་ཁྲོས་ཏེ་རྒན་མོ་ཁྲིམས་ཁང་ལ་ཞུ་གཏུག་བྱས་ཤིང་། ཁོས་
ཁྲིམས་ར་རུ “རྒན་མོ་འདི་དང་ངེད་གཉིས་ཀྱིས་སྨན་རིན་ལ་སྔོན་
ནས་གྲོས་འཐད་བྱས་ཡོད། ངས་ད་ལྟ་མོའི་མིག་དྲག་ཏུ་བཅུག་རྗེས་
མོས་ང་ལ་སྨན་རིན་མི་སྤྲོད་པ་རེད།” ཅེས་གཏུགས་པར། ཁྲིམས་
དཔོན་སྐུ་ངོས་ཨ་མ་རྒན་མོ་ལ “སྨན་པ་འདིས་བཤད་པ་ཐམས་ཅད་
བདེན་པ་ཡིན་ནམ། ད་ལྟ་ཁྱོད་ལ་བཤད་རྒྱུ་ཅི་ཞིག་ཡོད།” ཅེས་དྲིས།
ཨ་མ་རྒན་མོས “ངེད་གཉིས་ཀྱིས་མིག་དྲག་ཏུ་བཅུག་རྗེས་ཁོ་ལ་སྨན་
རིན་སྤྲོད་རྒྱུའི་ཐག་བཅད་ཡོད་མོད། འོན་ཀྱང་། ཁོས་ང་ལ་སྨན་བཅོས་
བྱས་པ་བརྒྱུད་ནས་ངའི་མིག་ནད་སོས་མེད་པར་མ་ཟད། དེ་ལས་ལྡོག་
སྟེ་སྔོན་མ་ལས་ཀྱང་ཇེ་སྡུག་ཏུ་གྱུར་འདུག སྔོན་ཆད་ངས་རང་ཁྱིམ་
གྱི་དངོས་རྫས་ཡོངས་རྫོགས་མཐོང་ཐུབ། འོན་ཀྱང་། ཁོས་ང་ལ་སྨན
བཅོས་བྱས་པ་ནས་བཟུང་། ད་ལྟ་ངས་ཁྱིམ་གྱི་དངོས་པོ་གང་ཡང་
མཐོང་མི་ཐུབ་པར་གྱུར།” ཞེས་ལན་བཏབ་བོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། ཧམ་སེམས་ཀྱི་སྣོད་
ལ་གང་བ་མེད་པའི་མིའི་ཉེས་པ་དེ་ཁོའི་ཤེས་མེད་ཚོར་མེད་ཀྱི་བྱ་སྤྱོད་
སྟེང་ནས་མངོན་སྲིད་པའི་གནས་ལུགས་དེའོ།།
རྔ་མ་ཆད་པའི་ཝ་མོ།
ཝ་ཞིག་ལ་དམིགས་ཡུལ་གང་ཡང་མེད་པར་ནགས་ཚལ་དུ་འགྲོ་
བཞིན་ཡོད། གློ་བུར་དུ་ཁོ་ལ་ན་ཟུག་དྲག་པོ་ཞིག་སྐྱེས། མ་བསམ་ས་
ནས་ཁོའི་རྔ་མ་ཪྙིས་བཟུང་སྟེ་གཏུབས་པ་རེད། ཝ་དེར་ན་ཟུག་བཟོད་
གླགས་མེད་པ་སྐྱེས་ནའང་ཁོས་མིག་ཆུ་བསྲན་ཞིང་རྨ་ཁ་ལ་ལྕེ་ལྡག་
བྱས་ནས་བསྡད།
ཝ་དེ་རང་ལ་རྔ་མ་མེད་པས་ཧ་ཅང་ངོ་ཚ་ཞིང་། འདིས་ཁོ་རང་
རིགས་ཀྱི་མདུན་དུ་མགོ་ཡང་འགྱོགས་མི་ཐུབ་པར་བཏང་ཡོད། དེ་
ནས་བཟུང་། ཁོས་རང་རིགས་རྣམས་དང་མཉམ་དུ་རྩེད་མོར་རོལ་མ་
ཕོད་པ་རེད། གལ་ཏེ་ལམ་དུ་རང་རིགས་ལ་འཕྲད་ཚེ། རྒྱང་རིང་ནས་
ཡིབ་ཅིང་ཡང་ན་ལམ་བསྐོར་ནས་འགྲོ། སྲོག་ཆགས་གཞན་པ་ལ་
འཕྲད་དུས་ཀྱང་ཝ་དེ་ལ་སྔོན་གྱི་ཁྱད་འཕགས་ཀྱི་ཉམས་འགྱུར་མེད་
པར། ད་དུང་སྲོག་ཆགས་ཆུང་ཆུང་དེ་དག་གིས་རང་ལ་འཕྱ་དགོད་བྱ་
ཨེ་འགྲོ་སྙམ་སྟེ་སྐྲག་པས། འདི་འདྲའི་ཉིན་མོ་ནི་ཁོ་ལ་མཚོན་ན་ཉིན་
གཅིག་ལོ་གཅིག་དང་མཚུངས་པ་རེད།
རྔ་མ་ཆད་པའི་ཝ་དེས་འདི་འདྲའི་བྲོས་སྐུང་གི་ཉིན་མོ་དག་མ་
བཟོད་པར། ཐབས་ཤིག་འཐེན་ཏེ་ད་ལྟའི་ཡ་ང་བའི་རྣམ་པ་བསྒྱུར་རྒྱུ་
ཐག་གིས་བཅད། ཁོས་བསམ་བློ་བཏང་བཏང་མཐར་ཐབས་ཤིག་
དྲན་པ་ནི། ཝ་གཞན་རྣམས་ལའང་རྔ་མ་གཅོད་དུ་འཇུག་རྒྱུ་དེ་རེད།
དེ་ལྟར་བྱས་ན་ཚང་མ་ལ་ཁྱད་པར་མི་འདུག་པས། རང་ཉིད་ཀྱང་སྔོན་
ཆད་ལྟར་གྲོགས་པོ་དག་དང་མཉམ་དུ་རྩེད་མོར་གཡེང་ཆོག་ལ་ཕན
ཚུན་རིགས་མི་དགར་སྙམ།
ཉིན་གཉིས་པར། ཁོས་ཝ་ཐམས་ཅད་མཉམ་དུ་བསྡུས་ཤིང་། དོན་
དག་གལ་ཆེན་ཞིག་ཁྱབ་བསྒྲགས་བྱ་རྒྱུ་ཡོད་པར་བཤད། ཝ་དེས་
གློ་ལུ་འགའ་བརྒྱབ་ནས་མིད་པ་གཙང་མ་བྱས་རྗེས་གལ་བོ་ཆེ་ལ་
ནན་ཏན་གྱི་ཚུལ་དུ “སྤུན་ཟླ་རྣམ་པ། ཁྱེད་ཅག་གིས་རང་གི་རྔ་མ་
ཆོད་ཅིག དེ་ལྕི་ཞིང་སྦོམ་པས་ཧ་ཅང་མི་མཛེས་པ་ཞིག་རེད། ཁྱེད་
ཚོས་འདི་འདྲའི་ངལ་བའི་ཁུར་བོ་ཞིག་བཏེགས་ནས་ཅི་བྱེད།” ཅེས་
བཤད་པར། ཝ་ཐམས་ཅད་ཀྱིས་ཁོའི་སྐད་ཆ་དེ་གོ་རྗེས་ཚང་མས་ཅི་
ཡིན་འདི་ཡིན་མ་རྟོགས། ཁོ་ཚོས་ཝ་འདིས་འདི་ལྟར་བཤད་དོན་ཅི་
ཡིན་ནམ་སྙམ་ཞིང་། “ལོ་འདི་འདྲ་མང་བོ་ཞིག་ལ། ང་ཚོའི་མེས་པོ་
རྣམས་ཀྱིས་ཀྱང་རྔ་མ་འདི་འདྲ་རིང་བོ་ཞིག་ཁུར་ནས་བསྡད་པ་མིན་
ནམ། ཆོད་ཟེར་ན་གཅོད་དགོས་དོན་ཅི་ཡོད།” ཅེས་བཤད།
ཡུད་ཙམ་འགོར་རྗེས། ཝ་རྒན་པ་ཞིག་གིས་མིག་རིག་རིག་འགའ་
བྱས་ཏེ་ཅི་ཞིག་རྟོགས་བྱུང་བ་འདྲ། དེ་ནས་ཁོ་མདུན་དུ་ཡོང་ནས་རྔ་མ་
ཆད་པའི་ཝ་དེ་ལ “ཝ་ཡེ། གྲོགས་པོ། ཁྱོད་ཀྱིས་གློ་བུར་དུ་ང་ཚོ་ལ་
རྔ་མ་ཆོད་ཟེར་དོན་དེ་ལ་རྒྱུ་རྐྱེན་ཞིག་ཡོད་ངེས། འོན་ཀྱང་། རྒྱུ་རྐྱེན་
དེ་ཁྱོད་ཀྱིས་བཤད་པ་དེ་གཏན་ནས་ཡིན་མི་སྲིད། གལ་ཏེ་དོན་དག་
འདིར་ཁྱོད་ལ་ཕན་ཁེ་ཞིག་མེད་ཚེ། ཁྱོད་ཀྱིས་ང་ཚོ་ཚང་མ་ལ་རྔ་མ་
ཆོད་ཟེར་མི་དཔེ། ངས་བཤད་པ་འགྲིག་གམ། ཁྱོད་འདི་དངོས་གནས་
གཞན་གྱི་གྱོང་ལས་རང་གིས་ཁེ་ཕན་རེག་པར་བསམ་པའི་གཏེ་བོ་
ཞིག་རེད།” ཅེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ལ་ལས་གཞན་ལ་
ཁ་ཏ་བྱས་ནས་བསྒྲུབ་ཏུ་འཇུག་པའི་དོན་དག་ལ་ལ་གཞན་ལ་སེམས་
བཟང་བཅངས་པ་མ་ཡིན་པར་རང་ཉིད་ལ་སྟབས་བདེ་ཡོང་ཆེད་ཡིན།
མི་འདིའི་རིགས་ལ་ངེས་པར་དུ་དོགས་ཟོན་ནན་མོ་བྱེད་པ་ལས་ཁོ་
ཚོས་བཤད་པ་ལ་མཐའ་གཅིག་ཏུ་ཡིད་ཆེས་གཏན་ནས་བྱ་མི་རུང་
བའི་གནས་ལུགས་དེའོ།།
རྔོན་པ་དང་བུད་ཤིང་འཐུ་མཁན།
གནའ་སྔ་མོ་ཞིག་ལ། སྙིང་སྟོབས་ཧ་ཅང་ཆུང་བའི་རྔོན་པ་ཞིག་
ཡོད། ཉིན་ཞིག ཁོས་སེང་གེའི་རྐང་རྗེས་ཤིག་དེད་ནས་སེང་གེ་འཚོལ་
དུ་སོང་ལ། ཁོས་ཉིན་གང་བོར་བཙལ་བཙལ་བའི་མཐར་ཅི་ཡང་
མ་རྙེད། སྐབས་དེར། བུད་ཤིང་འཐུ་མཁན་ཞིག་གིས་བུད་ཤིང་ཁུར་
ནས་ཁྱིམ་དུ་ལོག་གིན་པ་མཐོང་སྟེ། རྔོན་པ་དེ་བུད་ཤིང་འཐུ་མཁན་
དེའི་གམ་དུ་སོང་ནས “ཀ་ཡེ། གྲོགས་པོ། ཁྱོད་ཀྱིས་སེང་གེའི་རྐང་
རྗེས་ཤིག་མཐོང་ངམ། ཡང་ན་སེང་གེའི་ཚང་གང་ན་ཡོད་པ་ཤེས་
སམ།” ཞེས་དྲིས་པ་རེད།
བུད་ཤིང་འཐུ་མཁན་དེས་རྒྱབ་ཀྱི་བུད་ཤིང་ས་ལ་བཞག་སྟེ “ཨོ།
གྲོགས་པོ། ངས་སེང་གེའི་ཚང་གང་ན་ཡོད་པ་ཤེས། ངས་ཁྱོད་དེའི་ཚང་
ཡོད་སར་ཁྲིད་ཆོག” ཅེས་བཤད། རྔོན་པ་དེ་སྐྲག་ནས་ངོ་མདངས་
ཀྱང་སྐྱ་བོར་གྱུར་ཅིང་། ལུས་པོ་འདར་སུག་སུག་བྱེད་ལ། ངག་ཀྱང་
འདར་བས་ཡ་སོ་མ་སོ་གཉིས་ལས “ཐག་ཐག་ཐག” ཅེས་མཚམས་
མི་ཆད་པར་གྲག་ཞོར “ད་མིན། བཀའ་དྲིན་ཆེ། གྲོགས་པོ། ངས་དེ་
ཟེར་བ་མིན། ངས་སེང་གེའི་རྐང་རྗེས་འཚོལ་བ་ལས་སེང་གེ་འཚོལ་བ་
མིན།” ཞེས་བཤད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། གལ་ཏེ་དཔའ་བོ་བྱེད་
འདོད་ན། བཤད་ཕོད་པ་བསྒྲུབ་ཀྱང་ཕོད་པ་དང་། ཁ་བཤད་དང་ལག་
ལེན་གཅིག་མཐུན་ཡིན་དགོས་པའི་གནས་ལུགས་དེའོ།།
ཚྭ་རྗེ་ཕ་ལམ་དང་ཆུ་རྡོ།
དུད་ཁྱིམ་གཅིག་ཀྱང་མེད་པའི་ལམ་ཆེན་འགྲམ་གྱི་རྡོ་གསེབ་
ཅིག་ཏུ་རྩྭ་ལྡུམ་སྟུག་པོར་སྐྱེས་ཤིང་། ལམ་འགྲོ་བའང་ཤིན་ཏུ་ཉུང་།
དོན་དངོས་སུ་ལམ་འགྲམ་དུ་ཅི་ཞིག་སྦས་ཡོད་པར་སུས་ཀྱང་མཉམ་
འཇོག་གང་ཡང་བྱེད་ཀྱིན་མེད། དེ་རུ་འདམ་འོག་ཏུ་བཅུག་པའི་རྡོ་རྗེ་ཕ
ལམ་ཞིག་དང་ཆུ་རྡོ་ཞིག་ཁུ་སིམ་མེར་གནས་ཡོད།དེ་གཉིས་ཕན་ཚུན་
གཅིག་ལ་གཅིག་བརྟེན་གྱིས་ཁེར་རྐྱང་གི་དབྱར་དགུན་སྟོན་དཔྱིད་
གྲངས་མེད་ཅིག་བསྐྱལ་ཏེ་ཕལ་ཆེར་ལོ་བཅུ་ཕྲག་འགའ་ཡི་དུས་ཡུན་
འདས་སོ།།
དེ་ནས། དབྱར་ཁའི་ཉིན་གུང་ཞིག་ལ། གློ་བུར་དུ་ཆར་ཆེན་པོ་
ཤག་ཤག་ཅིག་དུས་ཡུན་རིང་བོ་ཞིག་ལ་བབས་པས། རྫོབ་འཁྱིལ་བའི་
ལམ་དེ་གཙང་མ་ཡངས་མ་ཞིག་ཏུ་གྱུར། རྡོ་རྗེ་ཕ་ལམ་དང་ཆུ་རྡོ་གཉིས་
ཀྱང་ཆར་ཆུས་གཙང་མར་བཀྲུས་ཤིང་དེད་དེ་རྩྭ་གསེང་ལ་ཐོན་དུས་
ཆར་ཡང་འབབ་མཚམས་བཞག་སྟེ་ཉི་མ་ཤར། ཉི་འོད་འོག་ཏུ་རྡོ་རྗེ་ཕ་
ལམ་ལ་འོད་རབ་ཏུ་འཚེར་ཞིང་ཆུ་རྡོའི་སྟེང་གི་རི་མོའང་ཧ་ཅང་མཛེས་
པས་ཡིད་དུ་འོང་བ་ཞིག་ཏུ་གྱུར།
སྐབས་དེར། ཚོང་བ་ཞིག་ལམ་དེ་བརྒྱུད་ནས་འགྲོ་སྐབས་གློ་བུར་
དུ་འོད་ལམ་ལམ་བྱེད་པ་ཞིག་གིས་ཁོའི་མིག་དབང་འཕྲོག་པས། ཁོས་
འགྲོ་མཚམས་བཞག་སྟེ་ཞིབ་ཏུ་བལྟས་པ་ན། དེ་ནི་རྡོ་རྗེ་ཕ་ལམ་ཆེན་
པོ་ཞིག་ཡིན་འདུག ཚོང་བ་དེར་ནོར་བུ་ཐོབ་པས་དགའ་བ་འབུམ་
གྱིས་མྱོས་ཏེ་ཐང་ནས་མྱུར་མོར་བླངས་ནས་སེམས་ཆུང་ངང་གོས་
ཀྱིས་བཏུམས་ཤིང་རུམ་ལ་བཅུག ཚོང་བ་དེ་རྒྱལ་སར་སོང་ནས་གུས་
པ་དང་བཅས་རྡོ་རྗེ་ཕ་ལམ་དེ་ས་དེའི་རྒྱལ་བོར་ཕུལ། དེའི་རྗེས་སུ་རིན་
ཐང་གཞལ་དུ་མེད་པའི་ནོར་བུ་དེས་རྒྱལ་བོའི་གཙུག་ཏོར་བརྒྱན། དེ་
ནས་བཟུང་རྒྱལ་བོ་དེས་ཕྱིའི་མགྲོན་པོ་ལ་མཇལ་འཕྲད་གནང་སྐབས་
ནམ་རྒྱུན་རྡོ་རྗེ་ཕ་ལམ་ཆེན་པོས་བརྒྱན་པའི་དབུ་ཞྭ་དེ་མནབས་པ་
ཡིན་ལ། མགྲོན་པོ་རྣམས་ཀྱིས་རྒྱལ་བོའི་དབུ་ཞྭ་མཐོང་དུས་དེའི་རིན་
ཐང་དང་མཛེས་སྡུག་ལ་བསྟོད་བསྔགས་མི་བྱེད་མཁན་གཅིག་ཀྱང་
མེད། དབུ་ཞྭའི་སྟེང་གི་རྡོ་རྗེ་ཕ་ལམ་དེ་གསེར་དང་རིན་པོ་ཆེ་གཞན་
དག་གི་རྒྱན་སྤྲས་འོག་འོད་ལམ་ལམ་བྱེད་ཅིང་། ཕ་ལམ་གྱི་མཛེས་
ཉམས་སྔར་ལས་འབུར་དུ་ཐོན་པས་མགྲོན་པོ་རྣམས་ཀྱིས་ལྷག་ཏུ་
བསྔགས་བརྗོད་བྱེད་ས་ཞིག་ཏུ་གྱུར་བ་རེད།
ཆུ་རྡོ་ཡིས་རྡོ་རྗེ་ཕ་ལམ་གྱི་ངོ་མཚར་བའི་གནས་ཚུལ་ཐོས་
རྗེས “ང་དང་རྡོ་རྗེ་ཕ་ལམ་གཉིས་ལོ་བཅུ་ཕྲག་འགའ་ལ་མཉམ་དུ་འཚོ་
བ་རོལ། ལོ་འདི་དག་གི་རིང་ངེད་གཉིས་མཉམ་དུ་མུན་ནག་གི་འདབ་
རྫབ་ནང་དུ་ཉལ་ཞིང་ལུས་ཡོངས་ས་རྡུལ་གྱིས་གཡོག་ནའང་། ད་ལྟ་
དེ་འདྲ་མ་ཡིན་པར་རྡོ་རྗེ་ཕ་ལམ་གྱི་གོ་ས་ནི་མཐོན་པོ་གནམ་དང་ང་
རང་ད་དུང་རྫོབ་འཁྱིལ་བའི་འདམ་བག་ནང་དུ་འཚོ་བ་རོལ་དགོས་
པས། ནམ་ཞིག་ལ་ད་གཟོད་ས་སྡུག་འདི་དང་ཁ་བྲལ་ཐུབ་པའང་མི་
ཤེས།” ཞེས་རྡོ་རྗེ་ཕ་ལམ་གྱི་ལས་དབང་ལ་ཡིད་སྨོན་དང་ཕྲག་དོག་
མཉམ་དུ་སྐྱེས་ཤིང་དེ་ལྟར་ཁེར་ལབ་བྱས་པ་རེད།
ཡང་ཉིན་འགའ་འགོར་རྗེས། ཞིང་བ་ཞིག་རྒྱལ་སའི་ཕྱོགས་ཀྱི་
ལམ་ཆེན་ལ་འདྲེས་པའི་ལམ་ཕྲན་དེར་བརྒྱུད་སྐབས། ཆུ་རྡོ་ཡིས་ཞིང་
བ་མཐོང་མ་ཐག་སྐད་ཆེན་པོས “བྱམས་ལྡན་གྱི་ཞིང་བ། སེམས་
བཟང་གི་ཞིང་བ་ལགས། ངས་ཁྱེད་ལ་ཞུ་བ་བྱེད། ཁྱེད་ཀྱིས་ང་རང་
མཁར་གྲོང་དུ་ཁྲིད་རོགས། ང་ལའང་མིག་རྒྱ་བསྐྱེད་དུ་འཇུག་རོགས།
ངའི་སྤུན་ཟླ་རྡོ་རྗེ་ཕ་ལམ་ཡང་ད་ལྟ་མཁར་གྲོང་དུ་ཡོད། ཁོའི་ལས་ཇི་
འདྲའི་བཟང་བ་ལ་ཨང་། ངས་ཁྱེད་ལ་ཡང་བསྐྱར་ཞུ་བ་བྱེད། ངའང༌
ཁྲིད་རོགས་ཞུ།” ཞེས་བཤད།
ཞིང་བས “ཁྱོད་དེར་སོང་ནས་སྤུན་ཟླ་ལས་ཆེན་དེ་འཚོལ་རྩིས་
ཡིན་ནམ།” ཞེས་དྲིས་པར། ཆུ་རྡོ་ཡིས “དེ་མིན། ང་རང་ཉིད་མཁར་
གྲོང་དུ་འགྲོ་འདོད། སྟབས་ལེགས་ན་ང་ལའང་སྐལ་བ་བཟང་བོ་ཐོབ་
སྲིད། ངའི་སྤུན་ཟླའི་ལས་དེ་འདྲ་བཟང་ན། ང་ལ་ཅིའི་ཕྱིར་ལས་དེ་འདྲ་
མེད།” ཅེས་ལན་བཏབ།
ཞིང་བ་དེས་ཆུ་རྡོའི་སྙིང་སྟོབས་ལ་ཡི་རང་བའི་ཁར། ད་དུང་དེའི་
སྟེང་གི་རི་མོ་ཡང་ཧ་ཅང་མཛེས་པས། དེ་ཁྲིད་དེ་མཉམ་དུ་ལམ་ལ་
ཆས་སོ།།
མཐར་ཆུ་རྡོ་དེ་མཁར་གྲོང་དུ་འབྱོར་ཞིང་། ཁོས་མིག་རྒྱ་ཡངས་
པའི་མི་ཞིག་གིས་ཁོའི་མཛེས་སྡུག་དང་རིན་ཐང་ཤེས་ཏེ་རྒྱལ་བོའི་
མདུན་དུ་ཁྲིད་ཨེ་འགྲོ་བསམ་བཞིན་བསྡད། དེ་ནས་ཅང་མ་འགོར་
བར། དངོས་གནས་མི་ཞིག་གིས་ཁོ་ཁྲིད་སོང་བ་ལ། ཆུ་རྡོ་དེའི་སེམས་
སུ་སྤྲོ་བས་མྱོས་ཤིང་། མཐར་རང་ཡང་སྤུན་ཟླ་རྡོ་རྗེ་ཕ་ལམ་བཞིན་སྐལ་
བ་བཟང་བོ་ཐོབ་སོང་སྙམ་པ་རེད།
འོན་ཀྱང་། ཁོས་ཡིད་ལའང་དྲན་མ་མྱོང་བ་ཞིག་ནི། རང་ཉིད་
རང་དང་གཅིག་མཚུངས་ཀྱི་ཆུ་རྡོ་གཞན་མང་བོ་ཞིག་དང་མཉམ་དུ་
གཡུག་བཞག་པ་དང་། སྔར་གྱི་མཛེས་སྡུག་གི་རེ་སྨོན་དག་ད་ལྟ་ཆུའི་
ཝུ་བ་ལྟར་ཡོངས་སུ་མེད་པར་གྱུར་བས། ཁོ་རེ་ཐག་གཏིང་ནས་ཆད་
ཅིང་སེམས་ཧ་ཅང་སྡུག་སྟེ་ངུས་པ་རེད།
ཆུ་རྡོ་གཞན་རྣམས་ཀྱིས་ཁོ་སེམས་སྡུག་གིན་པ་མཐོང་བས
ཚུར་ཡོང་སྟེ་ཁོ་ལ “ཁྱེད་ཀྱིས་དེ་འདྲ་སེམས་སྡུག་བྱས་ནས་ཅི་བྱེད།
བསམ་ཞིང་བསམས་ན་ང་ཚོ་ཆུ་རྡོ་དག་རྡོ་རྗེ་ཕ་ལམ་བཞིན་རྩ་ཆེན་
མིན་ནའང་། ང་ཚོ་ལ་རང་ཉིད་ཀྱི་སྤྱོད་སྒོ་ཡོད། ང་ཚོ་ནི་ལམ་དུ་གདིང་
བྱའི་རྡོ་ལ་ཧ་ཅང་འཚམ་པས། ང་ཚོ་ལམ་ཆེན་དུ་བཏིངས་ན་མི་མང་
བོ་ཞིག་ང་ཚོའི་སྟེང་དུ་སྤོས་ཏེ་རང་རང་གི་དམིགས་སའི་ལམ་ལ་ཆས་
ཀྱིན་ཡོད། དེ་བས། འདི་ནི་རང་ཅག་གིས་ང་རྒྱལ་བྱས་ཆོག་ཆོག་གི་
ལས་དོན་ཞིག་ཅི་ལ་མིན། འདི་ཡང་རྡོ་རྗེ་ཕ་ལམ་ལ་བསྡུར་མི་ཆོག་
གམ། ང་ཚོས་རང་ཉིད་ལ་མངའ་བའི་རིན་ཐང་འདོན་སྤེལ་བྱས་ཡོད་
པས།སེམས་སྡུག་རྒྱུ་ཅི་ཡོད།” ཅེས་སེམས་གསོ་བྱས་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་སུ་ལའང་ཐོབ་ཐང་
ཐད་ཀྱི་མཐོ་དམའ་དང་། ལེགས་ཉེས་གང་ཡང་མེད་པར། རང་རང་ལ་
སོ་སོའི་ཁྱད་ཆོས་དང་ནུས་པ། རང་རང་གི་སྤྱོད་སྒོ་བཅས་ཡོད་པས།
རང་གི་རིན་ཐང་འདོན་སྤེལ་བྱས་ཏེ་མིའི་རིགས་ལ་བྱས་རྗེས་ཤིག
བསྐྲུན་ཐུབ་ན་ནི་ད་གཟོད་ཚང་མས་བསྔགས་བརྗོད་བྱ་འོས་པ་ཞིག་
ཡིན་པ་དེའོ།།
ལུག་རྫི་དང་རྒོ་བ།
ཉིན་གསུམ་གྱི་རིང་ཁ་བ་ལྷབ་ལྷུབ་ཏུ་བབས་ཤིང་། ད་དུང་འབབ་
མཚམས་འཇོག་རྒྱུའི་མངོན་རྟགས་གང་ཡང་མི་འདུག ས་ངོས་ཀྱི་ཁ
བའི་མཐུག་ཚད་ལ་ཁྲི་གང་ལྷག་ཡོད་པས། ལམ་དུ་ཤིང་རྟ་དང་མི་གང་
ཡང་འགྲོ་ཐབས་མི་འདུག ལུག་རྫི་དང་ཁོའི་ལུག་ཁྱུ་ཡང་རི་མགོ་རུ་
ལུས་ཏེ་ཁྱིམ་དུ་ལོག་མ་ཐུབ། ཁོས་རེ་ཞིག་ལུག་རྣམས་བྲག་ཕུག་ཅིག་
ཏུ་དེད་ནས་ཁ་བར་གཡོལ་ཐབས་བྱས་ཤིང་། ཁ་བ་འབབ་མཚམས་
འཇོག་དུས་སུ་ད་གཟོད་ཁྱིམ་ལ་ལོག་རྒྱུ་ལས་བྱ་ཐབས་གཞན་གང་
ཡང་མ་རྙེད།
ལུག་རྫིས་ཁོའི་ལུག་ཁྱུ་དེད་དེ་བྲག་ཕུག་ཅིག་ཏུ་ཐོན་ཞིང་བྲག་
ཕུག་ཧ་ཅང་ཆེ་བས། ཁོའི་ལུག་ཁྱུ་ཤོང་ཐུབ་པ་ཙམ་རེད། ཁོས་ལུག་
ཁྱུ་ལ་དོ་དམ་ལེགས་པོ་བྱས་ཚར་རྗེས་མར་བསྡད་དེ་ངལ་གསོ་གྲབས་
བྱེད་སྐབས། གློ་བུར་དུ་ཁོས་བྲག་ཕུག་གི་ཕུ་ན་ད་དུང་ལུག་ཁྱུ་ཞིག་
ཡོད་པ་མཐོང་། ཁོ་མདུན་དུ་བཅར་ནས་ལྟ་སྐབས། མ་གཞི་དེ་དག་ནི་
རྒོ་བ་ཁྱུ་གཅིག་ཡིན་པ་རེད། ལུག་རྫི་དེ་ཧ་ཅང་དགའ་སྟེ “གལ་ཏེ་རྒོ་
བ་འདི་དག་བཏུལ་ནས་གཡུང་མོར་གྱུར་ན། ངས་ཁོ་ཚོ་རང་གི་ལུག་
ཁྱུ་དང་མཉམ་དུ་ཁྱིམ་ལ་འདེད་རྒྱུ་ཡིན། དེ་ཡིན་ན་རང་གི་ལུག་ཁྱུ་
ཡང་སྔར་གྱི་ལྡབ་གཅིག་གིས་ཇེ་མང་དུ་སོང་བ་མིན་ནམ། སྐབས་དེར།
ངས་ལུག་མང་བོ་བཙོངས་ཏེ་སྒོར་མོ་ལྡབ་འགྱུར་གྱིས་བླངས་ཆོག་
པས། ང་རང་རྒྱུ་ཐོག་ལ་རྒྱག་རྒྱུ་རེད། དངོས་གནས་དོན་བཟང་ཞིག་
རེད།” ཅེས་སྙམ་སྟེ་ཡིད་སེམས་སྤྲོ་བས་ཁེངས།
ལུག་རྫིས་དེ་ལྟར་བྱ་རྒྱུར་སེམས་ཐག་བཅད་དེ། ཁོས་རང་གི་ལུག་
ཁྱུ་རྣམས་རླུང་རྒྱུ་བའི་བྲག་ཕུག་གི་སྒོ་ཁར་དེད་ནས་ནང་དུ་གཡུག་
བཞིན་པའི་ཙག་རླུང་འགོག་ཏུ་བཅུག དེ་ནས་རྒོ་བ་རྣམས་བྲག་ཕུག་
གི་ཆེས་ཕུ་རུ་བཞག་སྟེ་ཙག་རླུང་ལས་ཐར་བར་བྱས།
ཁ་བ་སྔར་བཞིན་འབབ་ཀྱིན་འདུག རྒྱུན་མཐུད་ནས་ཉིན་འགར་
བབས་ཀྱང་ད་དུང་འབབ་མཚམས་འཇོག་གིན་མེད། ལུག་རྫིས་ཐབས་
སྣ་ཚོགས་བཀོལ་ནས་རྒོ་བ་བཏུལ་མགོ་བརྩམས་ཏེ་མགྱོགས་པོར་
ཁོའི་ལུག་ཁྱུ་རུ་འདྲེས་ཤིང་ལོབས་ན་བསམ། དེའི་ཆེད་དུ། ལུག་རྫིས་
ཐབས་ཤིག་རྙེད་པ་ནི་ཁོས་རང་གི་ལུག་ཁྱུར་སྟེར་རྒྱུའི་གཟན་རྩྭ་
ཕྱོགས་གཉིས་སུ་བགོས་ཏེ། མང་ཆེ་བ་རྒོ་བ་རྣམས་ལ་བྱིན་པ་དང་།
རང་གི་ལུག་ཁྱུ་ལ་ཉུང་ཤོས་ཤིག་ཟ་རུ་བཅུགཉིན་དེ་དག་གི་རིང་ལ།རྒོ་
བ་རྣམས་རྒྱུན་དུ་ཕོ་བ་རྒྱགས་པ་དང་ཁོའི་ལུག་ཁྱུ་ལ་རྩྭ་ཉུང་ཉུང་རེ་མ་
གཏོགས་ཟ་རྒྱུ་མེད་པ་རེད།དེར་མ་ཟད།ལུག་རྫིས་རང་གི་བྲོ་ལས་ཕྱུར་
བའང་རྒོ་བ་རྣམས་ལ་ཟ་རུ་བཅུག་སྟེ་དེ་དག་འགུག་ཐབས་བྱས།
འོན་ཀྱང་། རྒོ་བ་དག་གིས་ཁོའི་བྱམས་སེམས་དང་ལེན་མི་བྱེད་
ལ༑ རྩྭ་མ་གཏོགས་གང་ཡང་མི་ཟ་བར་ནམ་ཞར་ལུག་རྫི་ལ་དོགས་
ཟོན་བྱེད། ལུག་རྫི་ཁོ་ཚོའི་གམ་ལ་བཅར་ཚེ་ཁོ་ཚོ་ཕྱི་ནུར་བྱེད་པ་དང་
གནོད་འཚེ་བྱེད་པར་འཇིགས་ནས་རྒྱང་བཀྱེད་དེ་བསྡད། སྐབས་འདིར།
ལུག་རྫིས་འཛུམ་དང་བཅས “གཅེས་ཕྲུག་ཚོ། མ་སྐྲག ང་ནི་ཁྱེད་ཅག་
གི་གྲོགས་པོ་ཡིན་པས།ངས་ཁྱེད་ཅག་ལ་གནོད་འཚེ་མི་གཏོང་།” ཞེས་
བཤད།
ཡང་ཉིན་འགའ་འགོར་རྗེས། ད་གཟོད་རི་མགོའི་ཁ་བ་འབབ་
མཚམས་བཞག ལུག་རྫིས་ལུག་ཁྱུ་དེད་དེ་ཁྱིམ་ལ་ལོག་པར་གྲ་སྒྲིག་
བྱས་ཤིང་།ཁོས་ལུག་ཁྱུ་དེད་ནས་བྲག་ཕུག་གི་སྒོ་ཁར་སླེབ་དུས། རྒོ་བ་
དེ་དག་སྒོར་བུད་མ་ཐག་ཕྱོགས་བཞིར་བྲོས་ཏེ་ལུག་རྫི་ལ་ཁ་ཡ་གཏན་
ནས་མ་བྱས། ལུག་རྫི་ཧ་ཅང་འཚབ་ནས་དེ་དག་འཛིན་བསམ་ཡང་
ཁོས་ཇི་ལྟར་འཛིན་ནམ། མིག་སྔར་ཉིན་འགའ་ལ་སྡུག་མྱངས་པའི
འབྲས་བུ་ཡོད་ཚད་དེ་ལྟར་སར་བསྲེས་པས། ཁོ་འཚབ་ཅིང་རྒོ་བ་དེ་
དག་གི་རྗེས་བསྙེགས་ཏེ “གཅེས་ཕྲུག་ཚོ། མ་འབྲོ་ཡ། ངས་ཁྱོད་ཚོ་ལ་
ད་དུང་གཟན་ཆས་ཞིམ་པོ་སྟེར་ཁོ་ཐག་ཡིན། ངས་ཁྱོད་ཚོ་ལ་གནོད་
འཚེ་མི་བྱེད། ཁྱོད་ཚོ་ཕྱིར་ཤོག” ཅེས་བོས།
འོན་ཀྱང་། རྒོ་བས་ཁོའི་སྐད་ཆར་གང་ནས་ཉན། སྔ་མོ་ནས་བྲོས་
ཏེ་ཤུལ་ཡང་མེད་པར་གྱུར།
དེ་ནས་ལུག་རྫི་ཡིད་མུག་ཅིང་ཕྱིར་རང་གི་ལུག་ཁྱུ་ཡོད་སར་ཡོང་
བ་ན།མིག་མདུན་གྱི་གནས་ཚུལ་དེས་ཁོ་ཧད་དུ་བཅུགล གཞིར་ཉིན
དེ་དག་ལ། ཁོའི་ལུག་ཁྱུས་གཟན་རྩྭ་རྒྱགས་ཚད་ཟོས་མེད་ཁར་གཉིད་
ཀྱང་མེད་པས། ད་ལྟ་ལུག་གཅིག་ཀྱང་མ་ལུས་པར་ཤི་ཚར་བ་རེད།
ཁོས་དེ་མཐོང་བ་ན་སེམས་གཏིང་ནས་སྡུག་སྟེ་ངུས། འོན་ཀྱང་། དེ་སུ་
ལ་ཁག་འགལ་ལམ།
གཏམ་རྒྱུད་འདིས་ང་ཚོ་ལ་བསྟན་དོན་ནི། སེམས་བསམ་པ་མི་
དྲང་ཞིང་འདོད་ཧམ་ཆེ་བའི་མི་ཡིས་ནམ་ཡང་གྱོང་གུད་ཆེན་པོ་རེག་
པ་དང་། མི་འདི་འདྲ་ལ་སྙིང་རྗེ་སྤུ་ཙམ་ཡང་བསྒོམ་མི་འོས་པའི་གནས་
ལུགས་དེའོ།།
ལུས་རྩལ་པ་ལབ་རྐྱལ།
གནའ་སྔ་མོར་ལུས་རྩལ་པ་ཞིག་ཡོད་ལ། ཁོའི་ནུས་རྩལ་ཕུལ་དུ་
བྱུང་བ་ཞིག་མིན། རྒྱུ་མཚན་ནི་ཁོ་འགྲན་བསྡུར་ལ་ཞུགས་དུས་ཁོའི་
རྩལ་ནུས་ལུས་རྩལ་པ་གཞན་པར་བསྡུར་ཐབས་མེད་པར་མ་ཟད། ད་
དུང་འགྲན་གནས་སུ་སྙིང་སྟོབས་ཀྱིས་དབེན་ལ་རང་རྟོན་ཡང་མེད་
པས། ལུས་རྩལ་པ་གཞན་དག་གིས་ཁོ་མིག་ནང་དུ་མི་འཇོག་པ་རེད།
དེའི་རྐྱེན་གྱིས། ཁོས་རྒྱུན་དུ་གཞན་གྱི་འཕྱ་དགོད་མྱོང་གིན་ཡོད།
ལུས་རྩལ་པ་འདིར་མནོན་ཤུགས་དང་སྡུག་བསྔལ་ཆེན་པོས་མནར་ན་
ཡང་། གྲོགས་པོ་དག་གི་འཕྱ་དགོད་ལ་གཞའ་ཆེད་ཁོས་ཕྱི་ལ་ལྗོངས་
རྒྱུར་སོང་ནས་སེམས་ཁམས་ལྷོད་ལྷོད་བྱ་རྒྱུར་ཐག་གིས་བཅད་པ་རེད།
དུས་ཡུན་འགའ་འགོར་རྗེས། ལུས་རྩལ་པ་དེ་ཕྱིར་ཐོན་བྱུང་།
ཁོས་གཞན་ལ་རང་གིས་བླངས་པའི་གྲུབ་འབྲས་ངོམ་སོ་བྱ་བསམས་
ཏེ། ཉམས་འགྱུར་སྣ་ཚོགས་སྟོན་བཞིན་དུ “ངས་ཁྱོད་ཚོར་བཤད་ཡ།
ང་རང་ཕྱི་ལ་སོང་བའི་ཉིན་འདི་འགར། ང་རང་གྲོང་ཁྱེར་མང་བོའི་
འགྲན་བསྡུར་ལ་ཞུགས་ཤིང་། ད་དུང་ངས་རང་གི་ཆུ་ཚད་མཐོན་པོ་
འདོན་སྤེལ་བྱས་ཏེ་ལུས་རྩལ་པ་སུ་ལའང་མ་སྐྲག རའོ་ཏྟི་གླིང་ཕྲན་
གྱི་འགྲན་བསྡུར་ཁྲོད་དུ་ང་ལྡིང་བ་ཧ་ཅང་རིང་བར་མ་ཟད། ང་རང་
ལུས་རྩལ་འགྲན་ཚོགས་ཀྱི་ཨང་དང་པོ་དེ་ལས་ཀྱང་ལྡིང་བ་རིང་བས།
ངས་ཨང་དང་པོ་བླངས་བྱུང་། འདི་ནི་ངའི་ལུས་རྩལ་གྱི་བཞུད་ལམ་
ཁྲོད་ང་རྒྱལ་བྱས་ཆོག་ཆོག་གི་དོན་དག་ཅིག་ཡིན།” ཞེས་བཤད།
གྲོགས་པོ་ཚོས་དེ་ཐོས་རྗེས། ལ་ལ་ཧ་ཅང་ཡིད་སྨོན་འཆོར་ཞིང་།
ཡང་ལ་ལ་ཁོའི་སྐད་ཆ་དེར་ཐེ་ཚོམ་ཟ་བཞིན་འདུག ཁོ་ལ་རྒྱུས་ལོན་
པའི་གྲོགས་པོ་ཞིག་གིས་ཁོས་ལབ་རྒྱག་གིན་པ་ཁོ་ཐག་ཡིན་པ་ཤེས་
སོང་། དེ་ནས་ལུས་རྩལ་པ་དེ་ལ “འདི་ཚང་མ་བདེན་པ་ཡིན་ནམ།
ཁྱོད་ཕྱི་ལ་སོང་ཚེ་ད་གཟོད་འགྲན་ཡ་གཞན་ལས་རྣམ་པར་རྒྱལ་ཐུབ་
ཅིང་འགྲན་བསྡུར་ལ་ཡང་མི་སྐྲག་པ་ཅི་རེད།” ཅེས་དྲིས།
ལུས་རྩལ་པ་དེས་གྲོགས་པོ་ཁོ་ལ་ཡིད་ཆེས་ཀྱིན་མེད་པ་མཐོང་
སྟེ༑ མྱུར་དུ་མནའ་བསྐྱལ་ནས “འདི་ལ་རྫུན་ཞིག་གང་ན་ཡོད། ངས་
བཤད་པ་ཐམས་ཅད་བདེན་པ་ཡིན། ངས་འདི་ལྟར་བཤད་ན་ཁྱོད་ཡིད་
མི་ཆེས་པ་ཁག་མི་འདུག གལ་ཏེ་རའོ་ངྷི་གླིང་ཕྲན་གྱི་འགྲན་ཚོགས་
ལ་ལྟ་མཁན་དག་འདིར་ཡོང་ནས་ང་ལ་བདེན་དཔང་བྱ་ཐུབ་རྒྱུ་ན་
འགྲིག་འདུག ཡིད་སྐྱོ་བ་ཞིག་ལ་རའོ་བྷཻ་གླིང་ཕྲན་ནི་ང་ཚོ་དང་རྒྱང་
རིང་བས་ཁོ་ཚོ་ཡོང་ཐབས་མི་འདུག” ཅེས་བཤད། སྐབས་དེར།རྒན་
པ་ཞིག་ཚུར་ཡོང་ནས་ནན་ཏན་གྱིས “ཝ་ཡེ། གྲོགས་པོ། ང་ཚོ་ཁྱོད་
ལ་ཡིད་མ་ཆེས་པ་མིན། ཁྱོད་ཀྱིས་དུས་ཡུན་འདི་འདྲ་ཐུང་ངུ་ཞིག་གི་
ནང་དུ་ལུས་རྩལ་འགྲན་ཚོགས་ཀྱི་ཨང་དང་པོ་ལས་རྒྱལ་བ་དེར་ཡ་
མཚར་བ་ཡིན། མིག་གིས་དངོས་སུ་མཐོང་བ་དེ་བདེན་པ་ཡིན་པས།
གལ་ཏེ་ཁྱོད་ཀྱིས་བཤད་པ་ཐམས་ཅད་བདེན་པ་ཡིན་ན། གཞན་
བཙལ་ནས་བདེན་དཔང་བྱ་དགོས་དོན་མེད། ཁྱོད་ཀྱིས་གནས་འདི་
རའོ་ངྷི་གླིང་ཕྲན་གྱི་འགྲན་ཞུགས་ཡུལ་དངོས་ཡིན་པར་བཞག་སྟེ་ང་
ཚེ་ལ་ཐེངས་ཤིག་བསྟན་པས་ཆོག” ཅེས་བཤད།
ལུས་རྩལ་པ་ལབ་རྐྱལ་དེའི་ངོ་མདངས་དམར་པོར་གྱུར་ཅིང་ཧ་
ཅང་དོགས་མི་བདེ་བར་འདུག རྒྱུ་མཚན་ནི་ཁོས་གཞན་གྱིས་རང་གི་
རྫུན་གཏམ་གྱི་ཕུག་བརྟོལ་བ་ཤེས་པས་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། བགྲོ་གླེང་ལས་དོན་
དངོས་ར་སྤྲོད་ཐུབ་པས། རྫུན་གྱི་ཕུག་བརྟོལ་ཚེ། གཞན་གྱིས་འཕྱ་
དམོད་བྱེད་པའི་རྒྱུ་རུ་འགྱུར་བའི་གནས་ལུགས་དེའོ།།
ཤིང་སྐུ།
སྔོན་ལུང་ཤུར་ཞིག་ཏུ་གྲོང་སྡེ་ཞིག་ཡོད་ལ་དེར་མི་དབུལ་བོ་ཞིག་
གནས་ཡོད་པ་རེད། མི་དབུལ་བོ་དེ་རྩྭའི་སྤྱིལ་བུ་རྙིང་ཧྲུལ་ཅིག་གི་
ནང་དུ་བསྡད་ཡོད་པ་ལ། དེས་དགུན་གྱི་ཙག་རླུང་མི་ཁོག་ལ་དབྱར་
གྱི་ཆར་ཆུ་མི་ཁོག ཁོའི་གྱོན་པ་ཡང་ཧྲལ་ཧྲུལ་དུ་གྱུར་ཡོད། འོན་
ཀྱང་། དབུལ་བོ་འདི་ལ་བསམ་སྦྱོར་ངན་པ་ཅི་ཡང་མེད་པར། རྒྱུན་དུ་
སྐྱ་རེངས་མ་གསལ་གོང་ནས་ཞིང་ནང་དུ་ཡུར་མ་ཡུར་བ་དང་རྩྭ་ལྡུམ་
འབལ་བ་བཅས་བྱས་ཏེ་ཉི་མ་ནུབ་རྗེས། ད་གཟོད་ཁྱིམ་དུ་ལོག་ནས་
ངལ་གསོ་བ་རེད། ཁོས་ཇི་འདྲའི་ཧུར་བརྩོན་བྱས་ཀྱང་། ཟས་ཀྱིས་ལྟོ་
མི་འགྲང་ལ་གོས་ཀྱིས་རྒྱབ་མི་ཁེབས་པས་འཚོ་བ་ཧ་ཅང་སྡུག
དབུལ་བོས་ལྟོགས་སྡུག་མྱོང་དགོས་པའི་མེད་པོའི་འཚོ་བ་མུ་
མཐུད་དུ་རོལ་མ་འདོད་པར། ཁོས་ཚོང་ཁྲོམ་ནས་ལྷ་སྐུ་ཞིག་ཉོས་ཏེ་
ཁྱིམ་ལ་བསུས། དེ་ནས་བཟུང་དབུལ་བོ་དེར་ཉིན་རེར་ལས་འགན
གཅིག་ཇེ་མང་དུ་སོང་བ་ནི། ཁོས་ཉིན་རེར་ལྷ་སྐུ་ལ་མཆོད་འབུལ་བྱ་
རྒྱུ་དེ་རེད། ཉིན་རེའི་ཞོགས་པར་སྒོར་མ་བུད་གོང་ལ། ཁོས་ལྷ་སྐུའི་
མདུན་དུ་ཕྱག་གསུམ་འཚལ་བ་དང་། དགོང་མོ་ཉལ་ཁར་ཡང་ལྷ་སྐུ་
ལ་ཕྱག་གསུམ་འཚལ་རྗེས་ད་གཟོད་སེམས་བདེ་མོའི་ངང་གཉིད་པ་
རེད།
ཉིན་ནས་ཉིན་འདས་ཀྱང་དབུལ་བོ་དེའི་འཚོ་བ་ལ་འགྱུར་ལྡོག་ཅི་
ཡང་མེད། འོན་ཀྱང་། དབུལ་བོ་དེས་ད་དུང་བློ་སེམས་རྩེ་གཅིག་གིས་
ལྷ་སྐུ་ལ་མཆོད་འབུལ་བྱེད་ཅིང་། རང་ཉིད་ཀྱི་ཕོ་བ་མི་རྒྱགས་ན་ཡང་
ཁོས་རང་གིས་གྲོན་ཆུང་བྱས་པའི་དངུལ་གྱིས་ལྷ་ལ་མཆོད་རྫས་ཉོ་བ་
དང་། རྒྱུན་དུ་ལྷ་སྐུའི་འགྲམ་དུ་རང་ཉིད་ཀྱི་འཚོ་བ་ཇེ་བཟང་དུ་འགྱུར་
བར་གསོལ་བ་འདེབས་པ་རེད།
དབུལ་བོས་ཉིན་རྒྱུན་འདི་ལྟར་བསྒྲུབས་ནས་མཚམས་ཆད་མ་
མྱོང་ན་ཡང་། ཁོའི་འཚོ་བ་ལ་སྔར་བཞིན་འགྱུར་ལྡོག་གང་ཡང་མ་
བྱུང་ལ། ཇེ་བཟང་དུའང་མ་སོང་བར་མ་ཟད། ད་དུང་དེ་ལས་ལྡོག་སྟེ་
ཇེ་སྡུག་ཏུ་གྱུར། ཁ་དཔེ་ལ་ཆག་སྒོ་གཅིག་ཐོག་ཉིས་བརྩེགས་ཟེར་
བ་བཞིན་དབུལ་བོས་ལོ་གཅིག་གི་རིང་ལ་དཀའ་བ་སྤྱད་པའི་འབྲུ་
རིགས་དག་བསྡུ་ལ་ཉེ་བའི་སྟོན་ཁའི་དུས་དེར། གློ་བུར་དུ་བྱུང་བའི་ཆུ་
ལོག་ཅིག་གིས་ཁོའི་ས་ཞིང་བསྣུབས་ཏེ། ལོ་གཅིག་རིང་གི་ངལ་རྩོལ་
འབྲས་བུ་དག་མེད་བརླག་ཏུ་བཏང་བ་རེད།
ཆག་སྒོ་དེའི་རྗེས་སུ། དབུལ་བོ་དེའི་སེམས་ཧ་ཅང་ཕམ་པར་གྱུར་
ཅིང་། རྗེས་ཕྱོགས་འཚོ་བ་ཇི་ལྟར་རོལ་དགོས་པའང་ཤེས་ཀྱིན་མེད།
ཁོས་བསམ་བཞིན་བསམ་བཞིན་ཡིད་མུག་སྟེ། ཁོང་ཁྲོ་ལངས་ནས་
ལྷ་སྐུ་དེ་ལ “ངས་རྒྱུན་དུ་ཁྱེད་ལ་མཆོད་བཤམས་བྱས་ཏེ་ཕྱག་འཚལ་
ནས་ང་ལ་མགོན་སྐྱོབ་བྱ་རྒྱུར་རེ་བ་ཞུས་ན། ཁྱེད་ཀྱིས་ང་ལ་མགོན་
སྐྱོབ་མི་བྱེད་པར་མ་ཟད། དེ་ལས་ལྡོག་སྟེ་ཆུ་ལོག་ཅིག་བྱུང་དུ་བཅུག་
ནས་ངའི་ལོ་གཅིག་གི་རིང་འབད་བརྩོན་བྱས་པའི་འབྲས་བུ་གར་སོང་
ཆ་མེད་དུ་གྱུར་དུ་བཅུག” ཅེས་སྡིགས། ལྷ་སྐུ་ལ་འགྱུར་བ་གང་ཡང་
མེད་པར་ད་དུང་མིག་ཟུང་བཙུམས་ནས་བསྡད་འདུག
དབུལ་བོ་དེས་འདང་བརྒྱབ་ཀྱིན་བརྒྱབ་ཀྱིན་ཁོང་ཁྲོ་ལངས་པས།
ཁོས་ལྷ་སྐུ་གནམ་ལ་བཏེགས་ནས་ཤུགས་ཀྱིས་ས་ལ་བརྒྱབ་སྟེ། ལྷ་
སྐུ་ཧྲུག་ཆག་ཏུ་བཏང་། འོན་ཀྱང་། ལྷ་སྐུའི་ཁོག་ནས་འོད་འཚེར་བའི་
གསེར་མང་བོ་ཞིག་བུད་ཅིང་། དབུལ་བོ་དེ་ཧ་ལས་པར་གྱུར། ཁོས་
གསེར་ལག་ཏུ་བཟུང་ནས “ལྷ་སྐུ་ཡ་ལྷ་སྐུ། ངས་ཁྱེད་ལ་མཆོད་
འབུལ་བྱེད་དུས་ཁྱེད་ཀྱིས་ང་ལ་ཆག་སྒོ་ཁྱེར་ཡོང་། ད་ལྟ་ངས་ཁྱེད་
ཧྲུག་ཆག་ཏུ་བཏང་དུས་དེ་ལས་ལྡོག་སྟེ་ང་ལ་རྒྱུ་ནོར་ཁྱེར་ཡོང་། འདི་
ནི་ཇི་འདྲའི་ཁུངས་ལུང་མེད་པའི་དོན་དག་ཅིག་རེད་ཨང་།” ཞེས་
བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ལྷ་ནི་ཡོད་ཚད་ནུས་
པ་ཞིག་མ་ཡིན་པས། གལ་ཏེ་ལྷ་ཀླུ་ལ་རྨོངས་དད་བྱས་ན་དེ་ལས་
ལྡོག་པའི་རྐྱེན་ངན་འབྱུང་སྲིད་པ་ཡིན། ང་ཚོས་རང་ཉིད་ཀྱི་ལས་དོན་
ལེགས་འགྲུབ་འབྱུང་འདོད་ན། ངེས་པར་དུ་རང་ཉིད་ཀྱི་འབད་བརྩོན་
ལ་བརྟེན་དགོས་པའི་གནས་ལུགས་དེའོ།།
སེང་གེ་དང་གླང་རྒན།
མི་མེད་རྩྭ་ཐང་ཆེན་པོ་ཞིག་ཏུ་སེང་གེ་ཞིག་ཡོད། དེ་ལ་དབུགས་
ཡོད་པ་ཙམ་ལས་ལུས་ཟུངས་ཉམ་ཐག་པར་འདུག རྒྱུ་མཚན་ནི་ཁོས་
ཉིན་འགའ་ལ་ཟ་མ་ཟོས་མེད་པས་རེད། སྐབས་འདིར། ཁོ་ལྟོགས་
ཏེ་མགོ་ཡུ་འཁོར་ནས་མིག་ཀྱང་འཁྲུལ་ཞིང་། ཁོས “ད་ནི་འདི་
ལྟར་འགྲོ་མི་རུང་བར་དེ་རིང་ངེས་པར་དུ་ཟ་མ་ཞིག་རེག་ཐབས་བྱ་
དགོས།” སྙམ་བཞིན་མིག་གི་མདའ་མོ་གླང་རྒན་ཞིག་ཡོད་པ་དེར་
གཏད། ཁོས་རྒྱགས་ཤིང་སྟོབས་པའི་གླང་རྒན་དེ་ཁོའི་ཕྱོགས་སུ་ཚུར་
ཡོང་གིན་པ་མཐོང་ནས་རང་དབང་མེད་པར་ཁ་ཆུ་བཞུར་ཞིང་མིག་
ཟུང་ལས་སྤྲོ་བའི་འོད་མདངས་མངོན། ཁོས་བསམ་པར། ཐེངས་འདིར་
ད་གཟོད་གྲོད་པ་རྒྱགས་ཆོད་པའི་ཟས་ཐུན་ཞིག་ལ་རོལ་ཆོག་སྟེ། གླང་
རྒན་འདི་ལ་སྟོབས་ཆེ་བས་ལྟོགས་སེལ་ཆོག་སྙམ། འོན་ཀྱང་། སེང་
གེས་བསམ་བློ་ཞིག་བཏང་བར་ད་ལྟ་རང་ལ་གླང་རྒན་དང་འཐབ་པའི་
སྟོབས་ཤུགས་མེད་པས། གླང་རྒན་གྱི་ལག་ནས་ཕམ་མི་སྲིད་པའི་ངེས་
པའང་མེད། དེ་བས། འདང་རྒྱག་ཞོར་དུ་ཁོས་བློ་རིག་ལ་བརྟེན་ནས་
གླང་རྒན་སྟོབས་ཆེན་དེ་གསོད་པར་ཐག་བཅད།
དེ་ནས། སེང་གེས་གདོང་ལ་འཛུམ་ཞིག་བཅོས་ནས་གླང་རྒན་ཡོད་
སར་སོང་སྟེ “གྲོགས་པོ། ཁྱོད་ཀྱིས་ལྟོས་དང་། དཔྱིད་ཀ་འདི་ཇི་འདྲའི་
མཛེས་པ་ལ་ཨང་། གལ་ཏེ་ཁྱོད་དང་མཉམ་དུ་ཉིན་གུང་གི་ཟས་ཐུན་ལ་
རོལ་ཐུབ་ཚེ། དེ་ནི་ཇི་འདྲའི་སྤྲོ་བའི་དོན་དག་ཅིག་རེད་ཨང་། གལ་ཏེ་
ཁྱོད་ཀྱིས་ངའི་གདན་ཞུ་དང་ལེན་བྱས་ཚེ། ངས་ཟས་མཆོག་མང་བོ་གྲ་
སྒྲིག་བྱས་ཏེ་ཁྱོད་ལ་མགྲོན་བསུ་རྒྱ་ཆེན་པོ་བྱ་ངེས།” ཞེས་བཤད།
གླང་རྒན་དེས་སེང་གེ་ལ་དེ་འདྲའི་བརྩེ་སེམས་ལྡན་པ་མཐོང་བ་
ན། བསམ་བློ་གང་ཡང་མ་བཏང་བར་འཐད་པ་བྱུང་། གླང་རྒན་གྱིས་
ཡིད་ལའང་མ་དྲན་པ་ཞིག་ནི། སེང་གེས་གླང་རྒན་གྱིས་གསོལ་ཚིགས་
བཞེས་སྐབས་ལ་བརྟེན་ནས་ཁོ་བསད་དེ་རང་གི་གུང་ཟས་བྱ་བསམ་
པ་དེ་རེད།
གླང་རྒན་དང་སེང་གེ་གཉིས་མཉམ་དུ་སེང་གེ་འདུག་སར་ཡོང་
འོན་ཀྱང་། གླང་རྒན་གྱིས་ཞིམ་མངར་གྱི་ཟས་མཆོག་གང་ཡང་མ་མཐོང་།
མིག་མདུན་དུ་མངོན་པ་ནི་འཁྱག་སིབ་སིབ་ཀྱི་སྡེར་མ་དང་ལྕགས་ཀྱི་
ཚེབ་རེད། ད་དུང་འཇིགས་སྣང་བསྐྱེད་པའི་གྲི་ཞིག་བཅས་འདུག་པ་
ལ༑ གླང་རྒན་གྱིས་ད་གཟོད་ཧ་གོ་ཞིང་། དོན་དག་ནི་དེ་འདྲའི་སླ་མོ་
ཞིག་མ་ཡིན་པར། ཧ་ཅང་ཉེན་ཁ་ཆེ་བ་ཤེས་སོང་། དེ་ནས་གླང་རྒན་
གྱིས་དོགས་ཟོན་ནན་མོ་བྱས་ཏེ་ཕྱོགས་བཞི་ལ་ཞིབ་མོར་བལྟས་པ་ན།
ཟས་མཆོག་གང་ཡང་མཐོང་རྒྱུ་མེད་པར་རང་ཉིད་གཡོ་འོག་ཏུ་ཚུད་པ་
ཤེས། དེ་ནས་སེང་གེས་མཉམ་བཞག་མེད་པ་དང་བསྟུན་ནས་ཁོ་བྲོས་
སོང་།
སེང་གེས་གླང་རྒན་འབྲོ་བ་མཐོང་ནས་མགྱོགས་པོར་གླང་
རྒན་གྱི་སྔུན་བཀག་སྟེ་གླང་རྒན་ལ “ཁྱོད་ཀྱིས་བརྡ་ཙམ་ཡང་མི
གཏོང་བར་འདི་ལྟར་འགྲོ་དོན་ཅི་ཡིན།” ཞེས་དྲིས་པར། གླང་རྒན་
གྱིས “ངས་འདི་ལྟར་བསྒྲུབས་དོན་ང་ལ་རང་གི་གནས་ལུགས་
ཤིག་ཡོད། ཁྱོད་ཀྱི་མདུན་ཅོག་སྟེང་གི་ཡོ་བྱད་དེ་དག་ཡིན་རྒྱུ་ནི་ང་
གསོད་སྤྱད་དག་ཡིན་པ་ལས་ང་མགྲོན་བསུ་བྱེད་སྤྱད་གང་ཡང་
རེད།” ཅེས་ལན་བཏབ།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ངན་གྱིས་དོན་ངན་
སྒྲུབ་སྐབས་གསལ་ལ་མི་གསལ་བའི་ཁུངས་སྣེ་སྡོམ་སྐུད་འདྲ་བ་རེ་
མངོན་སྲིད་པས། མི་རིག་རྒོད་དག་གིས་དེ་ལ་བརྟེན་ནས་ཁོ་ཚོའི་ངན་
ཇུས་བརྟོལ་ཐུབ་པའི་གནས་ལུགས་དེའོ།།
སེང་གེ་དང་དྲིན་ལན་འཇལ་བའི་བྱི་བ།
སེང་གེས་ཉིན་གུང་གི་ཟས་རོལ་ཚར་རྗེས། 《རྩྭ་གསེབ་ཏུ་གཉིད་
གྲབས་བྱས། ཁོ་གཉིད་སྐྱིད་པོ་ཁུག་པའི་སྐབས་དེར། བྱི་བ་ཞིག་སེང་
གེའི་སྟེང་ལ་ལྡིང་བས་ཁོ་གཉིད་སྐྱིད་པོ་ལས་དཀྲོགས་སོང་། སེང་གེ་ཧ་
ཅང་ཁྲོས་ཏེ། ཕུ་སྒྲ་ཞིག་དང་བཅས་ཡར་ལངས་ཤིང་དབུགས་ཐེངས་
གཅིག་གིས་ཁོ་གཉིད་ལས་སློང་མཁན་གྱི་བྱི་བ་དེ་བཟུང་ནས་ཁམ་
གང་བྱས་ཏེ་ཟ་རྩིས་བྱས།
བྱི་བ་ཆུང་ཆུང་དེས་མྱུར་དུ་ཞུ་བ་བྱས་ཤིང་། ངུ་ཞོར་དུ “སེང་གེ་
རྒྱལ་བོ་ལགས། ངས་བསམ་གཟས་ནས་ཁྱེད་ཀྱི་གཉིད་དཀྲོགས་ནི་
མིན་ཡ། ཁྱེད་ཀྱིས་ང་ལ་ཡིད་ཆེས་བྱས་ཆོག ངས་སེམས་ཆུང་མ་བྱས་
པར་ཁྱེད་ཀྱི་སྟེང་དུ་འགོས་སོང་། རྗེས་ཕྱོགས་ངས་དེ་འདྲ་བྱ་མི་ཕོད།
གལ་ཏེ་ད་ཐེངས་ཁྱེད་ཀྱིས་ང་གུ་ཡངས་བཏང་ཚེ། ངས་གཞུག་ཕྱོགས་
ཁྱེད་ཀྱི་དྲིན་ལན་འདི་འཇལ་ཁོ་ཐག་ཡིན།” ཞེས་བཤད།
སེང་གེས་སྣ་དགོད་ཅིག་བྱེད་ཞོར “ཁྱོད་རྟུག་འདྲ་བ་ཞིག་གིས་
དྲིན་ལན་ཇི་ལྟར་འཇལ་ལམ། ད་ཐེངས་ངས་ཁྱོད་གུ་ཡངས་བཏང་ནི་
ཡིན། མགྱོགས་པོར་སོང་། ང་ད་དུང་གཉིད་དགོས། རྗེས་ཕྱོགས་ངའི་
རིག་སར་མ་ཡོང་།” ཞེས་བཤད་རྗེས། སྡེར་མོ་གཡུག་ཐེངས་གཅིག་
གིས་བྱི་བ་དེ་ཐག་རིང་ཞིག་ལ་གཡུགས་ཤིང་རང་ཉིད་སྔར་བཞིན་སྐྱིད་
པེའི་གཉིད་དུ་ཡུར།
སེང་གེས་བྱི་བའི་སྐད་ཆ་དག་ལ་དོ་སྣང་ཅི་ཡང་བྱས་མེད་ནའང་།
བྱི་བས་དངོས་གནས་སེང་གེའི་སྲོག་བསྐྱབས།
ཉིན་ཞིག་ལ། སེང་གེས་འཆམ་འཆམ་བྱེད་སྐབས་སེམས་ཆུང་མ་
བྱས་པར་རྔོན་པའི་ལྐོག་ཇུས་ལ་ཚུད་དེ། རྔོན་པས་སེང་གེ་དེ་སྡོང་རྒན་
ཞིག་ལ་བཀྱིགས་པས། སེང་གེས་སྡུག་བསྔལ་གྱི་ཆོ་ངེ་སྒྲོག་ཅིང་། སུའང་
སྐྲག་པའི་གཅན་གཟན་རི་དྭགས་ཀུན་གྱི་རྒྱལ་བོ་སེང་གེ་ལ་ཡང་དེ་
རིང་གི་འཇིགས་སྐྲག་འདི་འདྲ་འབྱུང་བའི་དུས་ཡོད་པ་སུས་ཀྱང་དྲན་
མེད།
ཏག་ཏག་སྐབས་འདིར། བྱི་བས་སེང་གེ་ཡི་ངུ་འབོད་ཐོས་ཏེ་
མགྱོགས་མྱུར་ངང་རྒྱུག་ཡོང་ནས་སེང་གེ་བཀྱིགས་པའི་ཐག་པ་ལ་སོ་
བཏབ་སྟེ་སེང་གེ་བཏང་བ་རེད།
དེ་ནས་སེང་གེས་བྱི་བས་རང་སྲོག་བསྐྱབས་པ་ལ་བཀའ་དྲིན་
ཞུས། བྱི་བ་དགོད་བཞིན་དུ “ཉིན་འགའི་སྔོན་ཁྱེད་ཀྱིས་ང་ལ་འཕྱ་
དགོད་བྱེད་བཞིན་ངས་ཁྱེད་ལ་དྲིན་ལན་འཇལ་རྒྱུར་ཡིད་ཆེས་གཏན་
ནས་བྱེད་ཀྱིན་མེད། ད་ལྟ་ཁྱེད་ཀྱིས་ཧ་གོ་སོང་ངམ། ངའི་གཟུགས་པོ་
ཆུང་ནའང་དྲིན་ལན་འཇལ་རྒྱུ་ལོས་ཤེས།” ཞེས་བཤད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ལས་དབང་ལ་འགྱུར་
ལྡོག་ཆེ་བས། མཚམས་ལན་རེར་སྟོབས་ཅན་ལའང་སྟོབས་ཆུང་གི་
རོགས་རམ་མཁོ་བའི་དུས་ཤིག་ཡོད་པའི་གནས་ལུགས་དེའོ།།
སེང་གེ་ནད་པ་ཞིག
སེང་གེ་རལ་བ་ཅན་ཞིག་ན་ནས་བྲག་ཕུག་ཅིག་ཏུ་སྐད་ཆེན་
པོས་ཆོ་ངེ་སྒྲོག་བཞིན་ཡོད་པ་ཉེ་འཁོར་གྱི་སྲོག་ཆགས་རེ་འགས་ཐོས།
ཁོ་ཚོ་དེར་སྙིང་རྗེ་སྐྱེས་ཤིང་རེ་རེ་བཞིན་བྲག་ཕུག་ཏུ་སེང་གེ་རལ་བ་
ཅན་དེར་སྐོར་རྒྱག་ཏུ་ཕྱིན་པ་རེད།
གནས་ཚུལ་དེ་ཝ་མོས་ཐོས་ཏེ་ཡང་སེང་གེ་ལ་སྐོར་རྒྱག་ཏུ་འགྲོ་
མགོ་བརྩམས། ཝ་མོ་བྲག་ཕུག་གི་སྒོ་རྩར་འབྱོར་དུས་སེང་གེས་ཆོ་
ངེ་སྒྲོག་པའི་སྒྲ་ཇེ་ཆེ་ནས་ཇེ་ཆེ་ཡིན་པ་ཐོས་ཏེ་སྙིང་རྗེ་ཚད་མེད་སྐྱེས།
སྐབས་འདིར། ནང་ལ་འགྲོ་རྩིས་བྱེད་པའི་ཝ་མོས་གློ་བུར་དུ་རྣ་ཅོག་
ཡར་ཀེར་ཅིང་བྲག་ཕུག་ནང་དུ་གོམ་པ་སྤོ་གྲབས་བྱེད་བཞིན་པའི་
གོམ་པའི་རྡོག་སྣེ་ཕྱིར་འཐེན་ཏེ། བྲག་ཕུག་གི་སྒོའི་ཕྱོགས་བཞི་རུ་ཞིབ་
ལྟ་ཞིག་བྱས།
བྲག་ཕུག་ནང་གི་སེང་གེ་རལ་བ་ཅན་གྱིས་ཝ་མོ་ད་དུང་ནང་དུ་
མི་ཡོང་བ་མཐོང་བས “ཝ་མོ། ཁྱོད་ཐོན་ཡོད་ན་ཅིའི་ཕྱིར་ནང་དུ་མི་
ཡོང་ངམ།” ཞེས་དྲིས་པར། ཝ་མོ་ན་རེ། “ངས་ནང་དུ་འཛུལ་ཟིན་
པའི་རྐང་རྗེས་ལས་ཕྱིར་ཐོན་པའི་རྐང་རྗེས་ཅི་ཡང་མ་མཐོང་བས། ང་
རང་ནང་དུ་འཛུལ་རྒྱུའི་སྤོབས་པ་ཡོད་སྲིད་དམ།” ཞེས་ལན་བཏབ།
གཏམ་རྒྱུད་འདིས་ང་ཚོ་ལ་བསྟན་དོན་ནི། དོན་དག་མང་བོ་
ཞིག “མགོ་རྩོམ་སླ་ཡང་མཇུག་བསྡུ་དཀའ” དུས། ནམ་ཡང་རང་
ཉིད་ཀྱིས་ཁོར་ཡུག་ལ་བརྟག་དཔྱད་བྱེད་པར་སྦྱོང་བརྡར་བྱས་ཏེ། སྤྱི་
ཚོགས་ཀྱི་དོགས་ཟོན་མཐོར་འདེགས་དང་། བརྟག་དཔྱད་ཞིབ་འཇུག་
བྱས་ཏེ་འགུལ་བསྐྱོད་བྱས་ན། ད་གཟོད་རང་ཉིད་ཕམ་ཁར་འཕྲད་མི་
སྲིད་ལ། རྨོངས་འཚོལ་གཡམ་རྒྱུག་བྱས་ན་རང་ཉིད་ཉེན་ཁའི་གནས་
སུ་བསྐྱལ་ངེས་པའི་གནས་ལུགས་དེའོ།།
སེང་ལྤགས་གྱོན་པའི་བོང་བུ།
བོང་བུ་ཞིག་ནགས་ཚལ་དུ་ཁེར་རྐྱང་ངང་འཚོ་ཞིང་། ཁོས་ཉིན་
རྒྱུན་རྔོན་པས་གསོད་པར་སེམས་ཁུར་བྱ་དགོས་པ་ཕུད། ད་དུང་
གཅན་གཟན་གཞན་གྱི་འཇབ་རྒོལ་ལའང་གཞའ་དགོས། དེ་བས།
ཁོས་ཉིན་རྒྱུན་འཇིགས་སྐྲག་གི་འཚོ་བ་སྐྱེལ་གྱིན་ཡོད། ཁོས་ནམ་
ཞིག་རང་སྲོག་འཆོར་ངེས་སྙམ་ནས་ནམ་རྒྱུན་གཅན་གཟན་གཏུམ་
པོས་བདའ་བར་གཡོལ་ཆེད། བོང་བུ་དེ་འབྲོ་དགོས་པས་ཁོ་ནམ་ཡིན་
ཡང་ཤི་མ་གསོན་དུ་གནས་ཡོད། བྲོས་ནས་དབུགས་འགག་ལ་ཙམ་དུ་
ཁོས་རྒྱུན་པར་གལ་ཏེ་རང་ཉིད་སེང་གེ་ཞིག་ཡིན་རྒྱུ་ན་ནགས་ཀྱི་རྒྱལ་
བོར་འགྱུར་བས། གཅན་གཟན་གཞན་ལ་ཡིབ་སྐུང་བྱ་མི་དགོས་ལ་
འཇིགས་ཀྱང་མི་དགོས་བསམ་བཞིན་ཡོད།
ཉིན་ཞིག བོང་བུ་དེས་ནགས་ཚལ་དུ་རྩྭ་ཟ་སྐབས། གློ་བུར་དུ་
ཁོས་རྒྱང་རིང་སའི་ནགས་གསེང་དུ་གཞན་གྱིས་གཡུགས་ཡོད་པའི་
སེང་ལྤགས་ཤིག་མཐོང་། བལྟས་མ་ཐག་ཏུ་སེང་གེ་ངོ་མ་ཞིག་དང་ཨ་
ན་མ་ན་ཡིན་ཞིང་། ཧ་ཅང་སྐྲག་ཡེར་བ་ཞིག་ཡིན་པས། སེང་གེ་ངོ་མ་
ཞིག་མར་ཉལ་ནས་ངལ་གསོས་ཡོད་པ་དང་མཚུངས། རྔོན་པ་སུ་ཞིག་
གིས་མཉམ་མ་བཞག་པར་འདི་རུ་གཡུགས་ཡོད་པ་སུས་ཤེས། བོང་
བུས་སེམས་ལ་ཐབས་ཤིག་དྲན་ཏེ། འདི་ནི་དངོས་གནས་གོ་སྐབས་
ཡག་པོ་ཞིག་རེད། གལ་ཏེ་ངས་སེང་ལྤགས་འདི་གྱོན་ན་ང་རང་སེང་
གེ་འདྲ་ཞིག་བྱས་ཆོག དེ་དུས་སྲོག་ཆགས་ཡོད་ཚད་ཀྱིས་ང་མཐོང་
མ་ཐག་བསྐོར་ནས་འགྲོ་སྲིད་ལ། ངའི་རྗེས་སྙེག་ཐུབ་མཁན་གཅིག་
ཀྱང་ཡོད་མི་སྲིད། སྐབས་དེར། ངས་ད་གཟོད་རྩྭ་སྔོན་གསར་བ་ཟ་ཐུབ།
བོང་བུས་དེ་ལྟར་བསམ་བཞིན་དགའ་ཞིང་སྤྲོ་བར་གྱུར། དེ་ནས་
ཁོས་སེང་ལྤགས་གྱོན་ཏེ་འགྱིང་ཉམས་དང་བཅས་མདུན་དུ་བསྐྱོད་པ་
རེད།
རི་བོང་ཆུང་ཆུང་ཞིག་རྩྭ་གསེབ་ཏུ་རྩེད་འཇོར་རོལ་ནས་འདུག་
སྐབས། ཁོས་སེང་ལྤགས་གྱོན་པའི་བོང་བུ་དེ་མཐོང་བས་སྐྲག་སྟེ་བྲོས་
སོང་། ཡང་ནགས་བྱི་ཆུང་ཆུང་ཞིག་གིས་ལྗོན་རྩེ་རུ་སོས་དལ་མོས་
སིལ་ཏོག་ཟ་བཞིན་མགོ་བོ་དགྱེ་སྟེ་གནམ་སྔོན་པོ་དང་སྤྲིན་དཀར་
ལ་ལྟ་བཞིན་འདུག ཁོས་གློ་བུར་དུ་སེང་ལྤགས་གྱོན་པའི་བོང་བུ་ཡོང་
གིན་པ་མཐོང་བས། བྲེལ་བྲེལ་འཚུབ་འཚུབ་ཀྱིས་ལྗོན་པ་གཞན་
ཞིག་ཏུ་མཆོངས་སོང་། མགོ་བསྒུར་ནས་རྩྭ་ཟ་བཞིན་པའི་ཤེའུས་སེང་
ལྤགས་གྱོན་པའི་བོང་བུ་མཐོང་བས་ཁ་ཕྱིར་ཡང་མ་འཁོར་བར་མྱུར་
མོར་བྲོས་སོང་།
བོང་བུས་ཚང་མས་ཁོ་མཐོང་ན་སྐྲག་སྟེ་འབྲོ་བཞིན་པ་མཐོང་
བས་སེམས་ཧ་ཅང་དགའ་ཞིང་། ད་ནི་རང་ཉིད་གཅན་གཟན་མང་
བོའི་རྒྱལ་བོ་ཡིན་པའི་འཕྲུལ་སྣང་རང་དབང་མེད་པར་ཤར།
བོང་བུས་ང་རྒྱལ་གྱི་མགོ་བོ་གནམ་ལ་འདེགས་པའི་སྐབས་དེར།
ལྗོན་རྩེར་འགྲེང་བའི་ནགས་བྱིས་ཝ་མོ་ཞིག་རྒྱང་རིང་ན་ཡོང་གིན་པ་
མཐོང་མ་ཐག “ཚང་མ་ཕྲོས་ཡ། ཝ་མོ་ཐོན་བྱུང་།” ཞེས་འུར་བརྒྱབ་
པ་ན། སྲོག་ཆགས་ཆུང་ཆུང་དག་གིས་དེ་ཐོས་རྗེས། ལ་ལ་བྲོས་ཤིང་ལ་
ལ་ཡིབ་སྐུང་བྱས་པ་རེད།
སྐབས་དེར།བོང་བུས་ཀྱང་འབྲོ་རྩིས་ཤིག་བྱེད་སྐབས། ཁོས་འདང
ཞིག་བརྒྱབ་སྟེ། ཨོ། ངས་ད་ལྟ་སེང་ལྤགས་གྱོན་ཡོད་པས། ང་སེང་གེ་
ཞིག་ཡིན། སྲོག་ཆགས་ཡོད་ཚད་ང་ལ་སྐྲག་ན་འགྲིག་སྟེ། ང་ཝ་མོ་
དེར་གཞའ་དགོས་དོན་ཅི་ཡོད་དམ་ཞེས་འདོད་བཞིན་ཅི་མི་སྙམ་པར་
རྫིག་རྫིག་གིས་ཝ་མོའི་གམ་དུ་ཕྱིན་ཏེ་འགྲོ་མཚམས་བཞག
ཝ་མོས་སེང་གེ་ཡོང་བ་མཐོང་བས་སྐྲག་སྟེ། ལམ་སེང་མགོ་བོ་
བསྒུར་ཏེ་སེང་གེ་ལ་གུས་པ་ཞིག་བྱས་ཤིང་། “གུས་པར་འོས་པའི་
སེང་གེ་རྒྱལ་བོ་ལགས། ཁྱེད་ཀྱང་འདི་རུ་ཡོད་དམ། ང་མྱུར་མོར་བུད་
འགྲོ།” ཞེས་བཤད་དེ་བུད་སོང་།
བོང་བུ་ཧ་ཅང་དགའ་སྟེ། རང་དབང་མེད་པར “ཨ་ཨང་ཨ་
ཨང” ཞེས་ང་རྒྱལ་གྱི་སྐད་ཕྱུང་།
བོང་བུའི་སྐད་དེ་རྒྱང་རིང་ལ་ཐོན་མེད་པའི་ཝ་མོ་གཡོ་ཅན་གྱིས་
གོ་བས། ཝ་མོས་དེ་ནི་བོང་བུའི་སྐད་ཡིན་པ་ལས་སེང་གེའི་ངར་སྐད་
མིན་པ་ཤེས་ཏེ། ཨོ། མ་བསམ་ས་ནས་དེ་ནི་སེང་ལྤགས་གྱོན་པའི་
བོང་བུ་ཞིག་མིན་ནམ། དེ་ནས། ཝ་མོ་དེ་ཁ་ཕྱིར་འཁོར་ཏེ་མཆོངས་
ཡོང་སྐབས། བོང་བུས་དེ་མཐོང་མ་ཐག་བྲོས། ཡིན་ནའང་། ཁོའི་སྟེང་
གི་སེང་ལྤགས་ལྷུང་སྟེ་ཁོའི་སུག་པ་དེའི་སྟེང་དུ་སྤོས་པས་འབྲོ་མ་ཐུབ།
ཝ་མོ་ལྡིང་ཡོང་ནས་བོང་བུ་ལ་སོ་བཏབ་སྟེ་བསད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། རྫུན་མ་དེ་ནམ་ཡང་
དངོས་མར་འགྱུར་མི་དཔེ་སྟེ། དུས་ཡུན་རིང་ཙམ་འགོར་རྗེས། ངེས་
པར་དུ་ལྷང་ལ་འབུད་ཅིང་། རྫུན་ཕྱིར་མངོན་རྗེས། གྱོང་གུད་ཐེབས་
མཁན་དེ་རང་ལས་མ་འདས་པའི་གནས་ལུགས་དེའོ།།
སྤྱང་ཀི་དང་ལུག་རྫི།
ལུག་རྫི་ཞིག་གིས་རྒྱུན་དུ་སྡེ་བའི་ཉེ་ལོགས་ཀྱི་རི་ལྡེབས་སུ་ལུག་
ཁྱུ་ཞིག་འཚོ་བཞིན་ཡོད་པ་རེད། ཁོས་སྐབས་སྐབས་སུ “སྤྱང་ཀི་
ཐོན་བྱུང་། སྤྱང་ཀི་ཐོན་བྱུང་།” ཞེས་འུར་བརྒྱབས་པས། སྡེ་བའི་
ནང་གི་མི་རྣམས་ཐེངས་འགའ་ལ་ཡར་རྒྱུག་མར་རྒྱུག་མང་བོ་བྱེད་དུ་
བཅུག སྡེ་མི་རྣམས་མགྱོགས་པོར་བརྒྱུགས་ནས་ཁོའི་རོགས་ལ་སྤྱང་
ཀི་བདའ་རུ་ཐོན་ཚེ། ལུག་རྫིས་ཁོ་ཚོ་ལ “ཁྱོད་ཚོ་ལ་ཇི་འདྲའི་མགོ་
སྐོར་གཏོང་སླ་བ་ལ་ཨང་།” ཞེས་འཕྱ་ཞིང་དགོད་པ་རེད།
དེ་ནས་ཉིན་འགའ་འགོར་རྗེས། དངོས་གནས་སྤྱང་ཀི་སླེབས་
བྱུང་ལ། ལུག་རྫི་དེ་ཤིན་ཏུ་སྐྲག་ནས། ཅི་བྱེད་འདི་བྱེད་མ་ཤེས་པར་
ཁོས “ཚང་མས་ང་ལ་རོགས་བྱོས་ཡ། སྤྱང་ཀི་སླེབས་བྱུང་། སྤྱང་ཀིས་
ལུག་བསད་བྱུང་།” ཞེས་ངུ་འབོད་བྱས་ན་ཡང་། སྡེ་མི་གཅིག་གིས་
ཀྱང་ཁོའི་སྐད་ཆ་ལ་ཁ་ཡ་མ་བྱས་ལ། སུ་ཡང་ཁོ་ལ་རོགས་བྱེད་དུ་མ་
ཡོང་བ་རེད། དེ་བས། སྤྱང་ཀི་དེ་སྐྲག་ས་འཇིགས་ས་གང་ཡང་མེད་
པར། བློ་བདེ་བག་ཕེབས་ངང་ལུག་རེ་རེ་བཞིན་བསད་ནས་ཟོས་ཤིང་།
མཐར་ལུག་ཁྱུ་ཧྲིལ་བོ་ཟོས་ཚར་བ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། རྫུན་བཤད་རྒྱུར་མང་
དྲགས་ན། ནམ་ཞིག་ཁྱོད་ཀྱིས་བདེན་པ་བདེན་དྲང་ཞིག་བཤད་ཀྱང་།
དེ་ལ་ཡིད་ཆེས་མཁན་ཧ་ཅང་དཀོན་པའི་གནས་ལུགས་དེའོ།།
སྤྱང་ཀི་དང་ལུག
ཉིན་འགའི་སྔོན་དུ་སྤྱང་ཀི་ཞིག་ལ་ཁྱི་ཞིག་གིས་རྨིགས་ཏེ་རྨས་
ཕོག་པ་ཧ་ཅང་ལྕི་བས། ག་ས་གང་དུ་འགྲོ་མི་ཐུབ་ལ། ཁ་ཟས་འཚོལ་
བར་དེ་བས་ཀྱང་འགྲོ་མི་ཐུབ་པ་རེད། དེའི་རྐྱེན་གྱིས། སྤྱང་ཀི་རང་གི་
ཚང་དུ་བསྡད་ནས་རྨ་ཁ་གསོས།
སྐབས་དེར། སྤྱང་ཀི་ལ་ཁ་ཟས་ཅི་ཡང་མེད་པར་ལྟོགས་སྡུག་
མྱངས་ནས་བསྡད་ཡོད་པ་ལ། ལུག་ཅིག་སྤྱང་ཀིའི་ཚང་གི་སྒོ་འགྲམ་
བརྒྱུད་ནས་རྩྭ་ཟ་བཞིན་སོང་བ་རེད། སྤྱང་ཀིས་དེ་མཐོང་བ་དང་ཁ་
ཆུ་ས་རུ་ཟགས་ཤིང་ཤ་ཁྲག་འཐུང་འདོད་ཀྱི་སྲེད་པ་གཏིང་ནས་འཕྱུར་
ཏེ༑ ཁོས་ལུག་དེ་ལ “བྱམས་ལྡན་གྱི་ལུག ང་ལ་རྨས་ལྕི་མོ་ཕོག་ཡོད་
པས། གང་སར་འགྲོ་བར་སྟབས་བདེ་མི་འདུག ཁྱོད་ཀྱིས་ང་ལ་སྙིང་རྗེ་
བསྒོམས་ནས་རོགས་རམ་ཞིག་བྱས་ན་ཆོག་གམ།” ཞེས་དྲིས་པ་རེད།
ལུག་དེས་སྤྱང་ཀི་རྨས་ཡོད་པ་མཐོང་བས་ཧ་ཅང་སྙིང་རྗེ་སྐྱེས་ཏེ།
ཁོས་སྤྱང་ཀི་ལ “འོ་ན། ངས་ཁྱོད་ལ་རོགས་རམ་ཅི་ཞིག་བྱ་དགོས་
སམ། རོགས་རམ་ཇི་ལྟར་བྱ་དགོས།” ཞེས་དྲིས་པར། སྤྱང་ཀི་དེ་
དགའ་བར་གྱུར་ཏེ། ཁོས “དེ་ཧ་ཅང་སླ་སྟེ། ཁྱོད་ཀྱིས་ཉེ་འགྲམ་ན་
བཞུར་གྱིན་པའི་ཆུ་མིག་ལས་ཆུ་མང་བོ་འཐུང་རྗེས། ངའི་མདུན་དུ་
ཡོང་སྟེ་རང་གིས་འཐུང་ཟིན་པའི་ཆུ་ང་ལ་བྱིན་ན། དེ་ལས་ཤ་ཡང་ཉུང་
ཙམ་ཞིག་ཐོབ་ཐུབ་པའི་ཐབས་ང་ལ་ཡོད།” ཅེས་བཤད།
ལུག་དེས་སྤྱང་ཀིའི་སྐད་ཆ་དེ་ཐོས་རྗེས “རེད་ཡ། ཁྱོད་རིག་རྒོད་
ཟེར་ནོ་རེད། གལ་ཏེ་ངས་ཁྱོད་ལ་ཆུ་ཁམ་གང་བྱིན་ཚེ། ང་ཡང་ཁྱོད་
ཀྱི་སྡེར་མའི་ནང་གི་ཁ་ཟས་སུ་འགྱུར་ཁོ་ཐག་རེད།” ཅེས་བཤད་རྗེས།
ལུག་གིས་སྤྱང་ཀི་ལ་ཁ་ཡ་མ་བྱས་པར་བུད་སོང་ངོ་།།
གཏམ་རྒྱུད་འདིས་ང་ཚོ་ལ་བསྟན་དོན་ནི། རྫུན་གཏམ་དང་
ལུགས་དང་མི་མཐུན་པའི་སྐད་ཆ་ནི་ནམ་ཡང་གཞན་གྱིས་ཤེས་སླ་
བའི་གནས་ལུགས་དེའོ།།
སྤྱང་སྐྱ་ལྡིང་དང་ལུ་གུ།
སྔོན་རི་བོ་ཞིག་གི་ལུང་བར་དུ་ཆུ་ཕྲན་ཧ་ཅང་དྭངས་ཤིང་བསིལ་
བ་ཞིག་ཡོད། སྲོག་ཆགས་ཐམས་ཅད་ཆུ་ཕྲན་དེའི་འགྲམ་དུ་སོང་
ནས་ཆུ་འཐུང་བ་དང་ངལ་གསོ་བར་དགའ་བ་རེད།
ཉིན་ཞིག་ལ། སྤྱང་སྐྱ་ལྡིང་ཧ་ཅང་སྐོམ་དྲགས་པས་ཆུ་ཕྲན་དེའི་
འགྲམ་དུ་ཡོང་ནས་མགོ་བསྒུར་ཏེ་ཆུ་འཐུང་གྲབས་བྱེད་སྐབས། གློ་
བུར་དུ་ཆུ་ཕྲན་གྱི་ཁ་གཏད་དུ་ལུ་གུ་ཞིག་གིས་མགོ་བསྒུར་ནས་ཆུ་
འཐུང་བཞིན་པ་རིག སྤྱང་སྐྱ་ལྡིང་གིས་བསམ་སྤྱོད་ངན་པ་མྱུར་དུ་
དྲན་ཏེ “ངས་ངེས་པར་དུ་ལུ་གུ་དེ་འཆའ་དགོས། ཧ་ཧ་ཧ” ཞེས་
དགའ་བར་གྱུར།
དེ་ནས། སྤྱང་སྐྱ་ལྡིང་གིས་ཆུ་ཕྲན་འགྲམ་གྱི་ལུ་གུ་ལ་གཏད་ནས་
སྐད་ཆེན་པོས “ཝ་ཡེ། ལུ་གུ་རྫོབ་རྐྱལ། ཁྱོད་ཀྱིས་ངས་འཐུང་དགོས་
པའི་ཆུ་རྙོག་བཞག་པས་ངས་ཇི་ལྟར་འཐུང་། ཁྱོད་ཀྱིས་ཤོད། ད་ནི་ཇི་
ལྟར་བྱ། གལ་ཏེ་ངས་རྙོག་ཆུ་འདི་འཐུང་ནས་ན་བར་གྱུར་ཚེ། ཁྱོད་
ཀྱིས་ངེས་པར་དུ་ང་ལ་རང་གི་ཉེས་པ་ཁས་ལེན་དགོས།” ཞེས་བཤད།
ལུ་གུ་དེ་ཧ་ལས་ཏེ་མགོ་ཡར་དགྱེ་ཞིང་སྐྲག་ཐག་ཆོད་ནས་སྐད་
འདར་བཞིན་དུ “ཨ་ཁུ་སྤྱང་ཀི ངས་ཁྱེད་ཀྱི་འཐུང་ཆུ་ཇི་ལྟར་རྙོག་
ཡོད་དམ། ཁྱེད་ཀྱིས་ལྟོས་དང་། ཆུ་ནི་མཐོ་ས་ནས་དམའ་སར་བཞུར་
བ་ཡིན། ཁྱེད་རང་ཆུ་བོའི་སྟོད་རྒྱུད་དུ་ཡོད། ང་ནི་ཆུ་བོའི་སྨད་རྒྱུད་དུ་
ཡོད་པས། ཆུ་བོ་ལྡོག་ནས་བཞུར་མི་སྲིད། དེའི་རྐྱེན་གྱིས། ངས་ཁྱེད་
སར་ཡོད་པའི་ཆུ་ཇི་ལྟར་རྙོག” ཅེས་བཤད།
སྤྱང་སྐྱ་ལྡིང་གིས་ལུ་གུས་ཁོ་ལ་ཁ་རྩོད་བྱེད་ཕོད་པ་མཐོང་ནས་
ལྷག་ཏུ་ཁྲོ་བར་གྱུར། དེ་བས་ཁོང་ཁྲོ་ཆེན་པོས “ཁྱོད་ཀྱིས་བཤད་
པ་ཐམས་ཅད་འགྲིག་འདུག ཡིན་ཡང་ཅི་རེད། ལྟས་ངན་ཁྱོད། ངས་
ཁྱོད་མཐོང་བ་ཙམ་གྱིས་སུན་སྣང་འཁོར། ད་དུང་ངས་གོ་ཐོས་ལྟར་
ན༑ ན་ནིང་ཁྱོད་ཀྱིས་རྒྱུན་དུ་ལྐོག་ན་ང་ལ་བརླ་བཙག་དཔྱི་རྡུང་བྱེད་
ཀྱིན་འདུག་ཟེར། ངས་ད་དུང་ཁྱོད་བཙལ་ནས་འཁོན་ལན་སློག་
མེད།” ཅེས་སྡིགས།
ལུ་གུ་ལས་ངན་པོས “ཨ་ཁུ་སྤྱང་ཀི ཁྱེད་ཀྱིས་ཉེས་མེད་ལ་ཉེས་
འདོགས་བྱེད་མི་རུང་ཡ། སུ་ཞིག་གིས་འདི་འདྲའི་འཆལ་གཏམ་བཤད་
ནི་རེད།དོན་དག་འདི་འདྲ་ཞིག་རྩ་བ་ནས་མེད། ན་ནིང་ད་དུང་ང་རང་
སྐྱེས་མེད་པས། ངས་ཁྱེད་ལ་བརླ་བཙག་དཔྱི་རྡུང་ཇི་ལྟར་བྱེད། དེའི་
ཁར་འུ་གཉིས་ཀྱིས་ངོ་ཡང་མི་ཤེས་ལ་ཞེ་འཁོན་ཡང་མེད། དེ་བས་
ངས་ཁྱེད་ཀྱི་མཚན་བརླག་དགོས་དོན་མེད།” ཅེས་བཤད།
སྤྱང་སྐྱ་ལྡིང་ལ་སྐད་ཆ་བཤད་རྒྱུ་མེད་པར་གྱུར་ན་ཡང་། ཁོའི་
མིག་ཟུང་ལས་འཇིགས་རུང་གི་མདངས་མངོན་ཏེ། གདུག་རྩུབ་ཀྱི་
གོམ་པ་གང་རེ་གང་རེ་བྱས་ནས་ལུ་གུའི་ཉེ་སར་བཅར་ནས “ཁྱོད་
ཀྱིས་གཡོ་སྒྱུ་མ་བྱེད། གལ་ཏེ་ང་ལ་ངན་བཤད་མཁན་དེ་ཁྱོད་མིན་ན་
ངེས་པར་དུ་ཁྱོད་ཀྱི་ཨ་ཕ་ཡིན་སྲིད། ཡང་ན་ཁྱོད་ཀྱི་ཨ་མ་ཡིན་སྲིད།
གང་ལྟར། དེ་རིང་ཁྱོད་ངའི་ལག་ནས་ཐར་ས་མེད།” ཅེས་བཤད་རྗེས
ལུ་གུའི་སྟེང་དུ་མཆོངས་སོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་ངན་གྱིས་བྱ་ངན་
སྒྲུབ་སྐབས་ནམ་རྒྱུན་ཁ་གཡར་ས་མང་བོ་འཚོལ་བ་ཡིན་པས། མི་
འདིའི་རིགས་ལ་རྩོད་གླེང་བྱས་ཀྱང་དོན་སྙིང་གང་ཡང་མེད་པའི་
གནས་ལུགས་དེའོ།།
སྤྲ་དང་མི་གཉིས།
གནའ་སྔ་མོ་སྔ་མོ་ཞིག་ལ། མི་གཉིས་ཀྱིས་ནགས་ཚལ་ཆེན་པོ་
ཞིག་ཏུ་འཚོ་བ་རོལ་བཞིན་ཡོད། དེ་གཉིས་ཀྱིས་རི་དྭགས་རྔོན་པ་
དང་ཤིང་འབྲས་ལ་བརྟེན་ནས་དུས་འདའ་ཞིང་། ཁོ་གཉིས་ཀྱིས་རྒྱུན་
དུ་མཉམ་འདུག་མཉམ་འཐུང་བྱེད་པ་རེད། འོན་ཀྱང་། མི་གཉིས་ལ
གཏན་ནས་མི་འདྲ་ས་ཞིག་ཡོད་པ་ནི། གཅིག་གིས་སྐད་ཆ་དྲང་མོར་
བཤད་པ་དང་གཅིག་གིས་རྫུན་ཏག་ཏག་བཤད་པ་དེ་རེད།
ཉིན་ཞིག་ལ། མི་གཉིས་ཕྱི་རུ་རི་དྭགས་རྔོན་དུ་སོང་བ་ན། ཤེས་
མེད་ཚོར་མེད་ཀྱིས་སྤྲ་ཡི་རྒྱལ་ཁབ་ཟེར་བ་ཞིག་ཏུ་སླེབས། སྤྲའི་རྒྱལ་
ཁབ་ཀྱི་དམག་མིས་མི་རྒྱུས་མེད་གཉིས་རང་གི་རྒྱལ་ཁབ་ཏུ་ཡོང་བ་
མཐོང་སྟེ་མི་གཉིས་བཀག་ཅིང་བཟུང་ནས་སྤྲའི་རྒྱལ་ཁབ་ཀྱི་ཕོ་བྲང་
དུ་ཁྲིད་ཡོང་། སྤྲའི་དམག་མི་དེས་སྤྲ་རྒན་པ་ཞིག་ལ “རྒྱལ་བོ་ལགས།
མི་གཉིས་རང་རྒྱལ་དུ་འཛུལ་བྱུང་། ད་ལྟ་ངས་ཁོ་ཚོ་བཟུང་བཞག་ཡོད།
ཁྱེད་ཀྱི་ཐག་གཅོད་ལ་སྒུག་ཡོད།” ཅེས་བཤད།
རྒྱལ་བོར་འབོད་པའི་སྤྲ་རྒན་པ་དེས་མིའི་རིགས་དེར་ཐོན་བྱུང་
ཞེས་པ་ཐོས་རྗེས། ཁོ་ཧ་ཅང་དགའ་བྱུང་། ཁོས་མིའི་རིགས་ནི་འཇིག་
རྟེན་འདིར་ཆེས་རིག་རྒོད་ཀྱི་སྲོག་ཆགས་ཡིན་པ་ཤེས་པས། མིའི་
རིགས་ཀྱིས་ཁོ་ལ་ལྟ་སྟངས་ཇི་འདྲ་འཛིན་པ་ཤེས་འདོད་ཧ་ཅང་ཆེ། དེ་
ནས་ཁོས་དམག་མི་ལ་རྐུབ་སྟེགས་ཁྱེར་ཡོང་ནས་མི་གཉིས་བཞུགས་
གསོལ་ཞུ་དགོས་པའི་བཀའ་ཕབ། སྤྲའི་རྒྱལ་བོ་ཡང་མི་གཉིས་ཀྱི་ཁ་
གཏད་ནས་བསྡད་དེ “སེམས་གཏིང་ནས་དགོངས་དག་ཞུ། བདག་གི
དམག་མིས་མགྲོན་པོ་གཉིས་ལ་ལག་འགུལ་བྱུང་བ་དེ་ཧ་ཅང་མི་འོས་
པར་འདུག རྣམ་པ་གཉིས་ཀ་སྐྲག་སོང་ངམ། ཁྱེད་གཉིས་སྤྲའི་རྒྱལ་
ཁབ་ཏུ་ཡོང་ཐུབ་པར་བདག་ཧ་ཅང་དགའ་ཡོད། བདག་ནི་རྒྱལ་ཁབ་
ཅིག་གི་རྒྱལ་བོ་ཡིན་པའི་ཆ་ནས་བདག་གིས་ཧ་ཅང་ཤེས་འདོད་པ་ནི།
ཁྱེད་ཚོ་མིའི་རིགས་ཀྱི་མིག་ནང་དུ་བདག་ནི་རྒྱལ་བོ་ཇི་འདྲ་ཞིག་རེད་
དམ།” ཞེས་དྲིས།
སྐབས་དེར། རྒྱུན་དུ་རྫུན་བཤད་པའི་མི་དེས་འཛུམ་དམུལ་དམུལ་
བྱེད་བཞིན “དང་བོ་ང་འདིར་ཡོང་དུས། ཁྱེད་ཀྱི་ཕོ་བྲང་ནི་འདི་འདྲའི་
གྲལ་དག་པ་ཞིག་དང་། དམག་མི་རྣམས་ཀྱིས་ཀྱང་ཁྱེད་ཀྱི་བཀའ་འདི་
ལྟར་བརྩི་སྲུང་བྱེད་པས། ངས་བལྟས་ཡོང་ན། ཁྱེད་ནི་ཆེས་དབང་
ཤུགས་ལྡན་པའི་རྒྱལ་བོ་ཞིག་ཡིན་ཁོ་ཐག་རེད། ངས་བཤད་པ་འགྲིག་
གམ།” ཞེས་བཤད།
སྤྲ་རྒན་གྱིས་སྐད་ཆ་དེ་ཐོས་རྗེས་ཡིད་ཚིམས་པའི་མགོ་ལྕོག་ལྡེམ་
ལྡེམ་བྱས་ཏེ་མུ་མཐུད་ནས “ཁྱོད་ཀྱིས་བལྟས་ན་བདག་གི་གམ་གྱི་
སྤྲ་འདི་དག་ཇི་འདྲ་འདུག” ཅེས་དྲིས་པར། རྫུན་བཤད་མཁན་གྱིས་
མྱུར་དུ “ཁྱེད་ཀྱི་དབང་སྒྱུར་འོག་ཏུ་ཁོ་ཚོ་ནི་རྒྱལ་ཁབ་ལ་མཁོ་བའི་
སྤྲ་འཇོན་ཐང་ཅན་ཏག་ཏག་ཡིན་པས་ཁྱེད་ཀྱི་སྲིད་སྐྱོང་ལ་མེད་དུ་མི་
རུང་བའི་ལག་རོགས་རེད།” ཅེས་བཤད།
སྤྲ་ཡི་རྒྱལ་བོས་མི་དེའི་སྐད་ཆ་ཐོས་རྗེས་ཧ་ཧ་ཧ་ཞེས་བགད། ཁོ་
ཧ་ཅང་ཡིད་ཚིམས་པར་གྱུར་ཏེ་མི་རྫུན་བཤད་མཁན་ལ་ཆེས་བཟང་
བའི་ཟ་མ་དང་ཆེས་མཛེས་པའི་ལེགས་སྐྱེས་འབུལ་རྒྱུར་བཀའ་ཕབ།
མི་དེས་རྒྱལ་བོའི་གཟེངས་རྟགས་རྣམས་བླངས་ཏེ་མྱུར་དུ་མགོ་བསྒུར་
ནས་བཀའ་དྲིན་ཞུས། ལོགས་ཤིག་ཏུ་བསྡད་ཡོད་པའི་དྲང་གཏམ་
བརྗོད་མཁན་དེས “རྫུན་བཤད་ན་བཟང་ཆ་མང་བོ་ཞིག་ཐོབ་ཐུབ།
གལ་ཏེ་ངས་དྲང་གཏམ་བཤད་ཚེ་དེ་ལས་ལྷག་པའི་གཟེངས་རྟགས་
ཐོབ་ངེས་པ་མིན་ནམ།” སྙམ།
དེ་ནས། སྤྲ་ཡི་རྒྱལ་བོས་ཡང་མི་གཞན་དེ་ལ “ཁྱོད་ཀྱིས་བཤད་
ན་བདག་དང་བདག་གི་ནང་འཁོར་འདི་དག་ཇི་འདྲ་འདུག” ཅེས་
དྲིས་པར། དྲང་གཏམ་བཤད་མཁན་དེས་ནན་ཏན་གྱིས “ཁྱེད་ནི་
ཆེས་ཕུལ་བྱུང་གི་སྤྲ་ཞིག་རེད། དེ་བས། ཁྱེད་ཀྱི་ནང་འཁོར་དག་ཀྱང་
ཕུལ་བྱུང་གི་སྤྲ་སྤྲེའུ་རེད།” ཅེས་བཤད།
སྤྲ་ཡི་རྒྱལ་བོས་དྲང་གཏམ་དེ་དག་ཐོས་རྗེས། ངོ་ཚ་ཞིང་ཁོང་
ཁྲོ་ལངས་ནས་དམག་མི་དག་ལ་མི་དེ་མྱུར་དུ་སྤྲ་ཡི་རྒྱལ་ཁབ་ནས་
མཐར་སྤྱུགས་དགོས་པའི་བཀའ་ཕབ་བོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མི་མང་བོ་ཞིག་ཁ་
ཡག་ངོ་བསྟོད་ཀྱི་རྫུན་ཚིག་ལ་དགའ་བ་ལས་དོན་དངོས་ཀྱི་དྲང་
གཏམ་ལ་ཉན་མི་སྤྲོ་བའི་གནས་ལུགས་དེའོ།།
སྤྲེའུ་དང་ཉ་བ།
ནགས་ཚལ་ཞིག་ཏུ་སྤྲེའུ་ཞིག་རྩེད་འཇོར་རོལ་བཞིན་ཡོད། སྤྲེའུ་
དེ་སྡོང་རྒན་ཆེན་པོ་ཞིག་གི་ཡང་རྩེར་འགོས་ཏེ། ལ་ལུང་ལ་ལྟད་མོ་
ལྟ་བའི་སྐབས་སུ། ཁོས་གཙང་འགྲམ་དུ་ཉ་བ་འགའ་ཡོད་པ་མཐོང་།
ཏག་ཏག་སྐབས་དེར་ཉ་བ་དེ་དག་གིས་གཙང་བོ་རུ་ཉ་རྒྱ་འཕངས་ནས་
ཉ་འཛིན་བཞིན་ཡོད་ལ། སྤྲེའུ་དེས་ཉ་བ་དག་གི་འགུལ་སྐྱོད་དང་རྣམ་
འགྱུར་ལ་ཞིབ་ཏུ་བལྟས་ཏེ་བསྡད་པ་རེད།
དེ་ནས་ཅུང་ཙམ་འགོར་རྗེས། ཉ་བ་དག་གིས་ཉ་བཟུང་ཚར་ཏེ་
ངལ་གསོ་བ་དང་ཁྱིམ་དུ་ལོག་ནས་ཟ་མ་ཟ་གྲབས་བྱེད་ཅིང༌། ཁོ་ཚོས་
ཉ་རྒྱ་དག་གཙང་འགྲམ་དུ་བསྐྱུར་ཏེ་སོང་བ་རེད།
སྤྲེའུ་ནི་ལད་མོ་བྱེད་མཁས་པའི་སྲོག་ཆགས་ཤིག་ཡིན་པས། ཁོ་
སྡོང་རྒན་ལས་མར་བབས་ཏེ། ཉ་བ་ཚོར་ལད་མོ་བྱས་ནས་ཁོ་ཚོའི་
བྱ་སྤྱོད་ལྟར་ཉ་རྒྱ་བཟུང་ཞིང་། དེ་ཆུ་ནང་དུ་འཕངས་ཏེ་ཉ་འཛིན་རྩིས་
བྱས། འོན་ཀྱང་། ཅི་ཡིན་འདི་ཡིན་མ་ཤེས་པར་ཁོ་རང་ཉིད་ཉ་རྒྱ་རུ་
ལྷུང་ཞིང་ཅིས་ཀྱང་ཕྱིར་འབུད་མ་ཐུབ་པ་རེད།
སྤྲེའུ་དེས་འཕག་འཚག་ཇི་ལྟར་བྱས་ཀྱང་ཆུ་ཁར་འབུད་རྒྱུར་ཕར་
ཞོག་རིམ་གྱིས་ཆུ་རུ་ནུབ་སོང་། སྐབས་དེར། ཁོས “འདི་ནི་ངས་རང་
སྡུག་རང་གིས་ཉོས་ནི་རེད། ཉ་རྒྱ་ཞིག་ལག་ཏུ་ཡང་བཟུང་མ་མྱོང་བའི་
ངས་གཞན་ལ་ལད་མོ་བྱས་ཏེ་ཉ་འཛིན་པའི་ལས་ཀ་ལས་དོན་ཅི་ཡིན་
ནམ།” ཞེས་ཁེར་བཤད་བྱས་པ་རེད།
གཏམ་རྒྱུད་འདིས་ང་ཚོ་ལ་བསྟན་དོན་ནི། ལས་དོན་ཡོད་ཚད་
གཞན་ལ་ལད་མོ་བྱ་རྒྱུ་མང་དྲགས་ན། རང་ལ་བར་ཆད་ལས་ཁེ་ཕན་
མེད་པའི་གནས་ལུགས་དེའོ།།
སྦལ་བ་ཁྱིམ་མཚེས་གཉིས།
སྦལ་བ་གཉིས་ཕན་ཚུན་ཁྱིམ་མཚེས་ཡིན་ཞིང་། དེ་གཉིས་གཞུང་
ལམ་ཆེན་པོ་ཞིག་གི་འགྲམ་གཉིས་སུ་སོ་སོར་གནས་ཡོད་དེ། སྦལ་བ་
གཅིག་གཞུང་ལམ་དང་ཐག་རིང་སའི་རྫིང་བུ་ཅུང་གཏིང་ཟབ་པ་ཞིག་
ཏུ་གནས་ཡོད། གཞན་དེ་ལམ་འགྲམ་གྱི་ཆུ་འཁྱིལ་ཞིག་ཏུ་གནས།
སྦལ་བ་གཉིས་ཕན་ཚུན་ལ་འབྲེལ་འདྲིས་བྱས་པ་ཧ་ཅང་བཟང་བ་རེད།
གཞུང་ལམ་དེ་རུ་ཉིན་རྒྱུན་མི་དང་འགྲིམ་འགྲུལ་འགྲོ་འོང་ཧ་ཅང་
མང་བས་འདུ་འཛི་ཆེ། དེའི་ཕྱིར། ཆུ་འཁྱིལ་དུ་གནས་པའི་སྦལ་བ་
དེར་ནམ་ཡིན་ཡང་ཉེན་ཁ་ཧ་ཅང་ཆེ་ལ། ཁོས་ནམ་རྒྱུན་སྙིང་རླུང་སྟོད་
ལ་འཚང་བཞིན་འགྲིམ་འགྲུལ་པ་དག་ལ་གཞའ་དགོས་པར་མ་ཟད།
ཟང་ཟིང་གི་མི་ལའང་གཞའ་དགོས། གལ་ཏེ་སེམས་ཆུང་མ་བྱས་ཚེ་
སྲོག་ཀྱང་འཆོར་ངེས་པ་རེད།
ཉིན་ཞིག་ལ། རྫིང་བུར་གནས་པའི་སྦལ་བ་དེས་སེམས་ཁུར་
དང་བཅས་ཆུ་འཁྱིལ་དུ་གནས་པའི་སྦལ་བ་ལ “གྲོགས་པོ། ངས་
བསམས་ན་ཁྱོད་ཀྱིས་གནས་སྤར་རྒྱུར་བསམ་བློ་བཏང་ན་རེད། ཁྱོད་
ཀྱི་ད་ལྟའི་འདུག་ས་འདིས་བདེ་འཇགས་ལ་ཁག་ཐེག་བྱེད་མི་ཐུབ་
པར་མ་ཟད། ནམ་ཞིག་ལ་ཆུ་འཁྱིལ་འདི་སྐམ་ཡང་སྲིད། དེ་དུས་ཁྱོད་
གང་ནས་འདུག་གམ། ཡང་ན་ནམ་ཞིག་ཁྱོད་ཤིང་རྟས་གཅུར་བའམ་
མི་རྣམས་ཁྱོད་ཀྱི་སྟེང་དུ་སྤོ་ཡང་སྲིད། འདི་འདྲའི་འཇིགས་སྐྲག་གི་
འཚོ་བ་རོལ་ན་བདེའམ། ང་སར་སྤོར་དང་། ངའི་འདི་རུ་ཧ་ཅང་བདེ་
འཇགས་ཡིན་པར་མ་ཟད། ད་དུང་འུ་གཉིས་ཀྱིས་མཉམ་འགྲོ་མཉམ་
འདུག་གི་འཚོ་བ་རོལ་ཆོག་པས་ཁེར་རྐྱང་གི་སུན་སྣང་ལས་ཐར་བ་
མིན་ནམ།” ཞེས་བཤད།
ཆུ་འཁྱིལ་ནང་གི་སྦལ་བས་གྲོགས་པོའི་སེམས་ཁུར་ལ་ཁ་ཡ་
གཏན་ནས་མི་བྱེད་པར། ཁོས་ད་དུང “ཁྱོད་ཀྱིས་ང་ལ་སེམས་བཟང་
བཅངས་པར་བཀའ་དྲིན་ཆེ། ང་རང་ཆུ་འཁྱིལ་འདིར་འདུག་པར་
ལོབས་ཡོད་པས། ངས་འདི་བློས་བཏང་ནས་གཞན་ཞིག་ལ་འགྲོ་མི་
འདོད། གནས་འདི་ཡང་ཧ་ཅང་སྐྱིད་པོ་ཞིག་ཡིན། ས་གཅིག་ལ་འདུག་
ལོབས་དུས་ཡང་གཞན་ཞིག་ནས་གནས་བཅའ་རྒྱུ་ནི་ཆེས་རྡུགས་
ཐུག་ཅིག་ཡིན་པར་མ་ཟད། ང་ཡང་གནས་ཡར་སྤར་མར་སྤར་བྱ་
རྒྱུར་དགའ་བོ་མི་འདུག གནའ་མིའི་ཁ་དཔེ་ལ ་རང་ཡུལ་བསྐྱུར་
ནས་གཞན་ཡུལ་འགྲིམ་འདོད་མེད།’ ཟེར་བ་ཞིག་མེད་དམ། ངས་
བསམས་ན་གནས་འདི་ཡང་མི་བཟང་རྒྱུ་མེད་དེ། ཉིན་རྒྱུན་མི་རྣམ་
པ་སྣ་ཚོགས་མཐོང་ཐུབ་པར་མ་ཟད། དོན་དག་ཀྱང་སྣ་ཚོགས་མཐོང་
ཐུབ་པས། ཧ་ཅང་སྤྲོ་སྣང་ལྡན་པ་ཞིག་རེད། འདི་ནི་ངའི་འཚོ་བའི་
དགའ་ཕྱོགས་ཤིག་ཡིན། དེ་བས་ང་རང་གནས་སྤོར་དགོས་དོན་ཡོད་
དམ།” ཞེས་བཤད།
ངའི་སྦལ་བ་གཞན་དེས “མ་རེད། གྲོགས་པོ། ཁྱོད་འཆུག་ཐལ།
ཁ་ཏར་ཉན་ན་བཟང་། ད་ནི་ངའི་འདི་རུ་གནས་སྤར་རྒྱུ་བྱོས། གང་
ལྟར་འདི་རུ་ཧ་ཅང་བདེ་འཇགས་རེད། བདེ་འཇགས་ཡིན་ན་ད་གཟོད་
ཁྱོད་ཀྱི་ཚེ་སྲོག་ལ་ཁག་ཐེག་བྱེད་ཐུབ། གལ་ཏེ་ཚེ་སྲོག་མེད་པར་གྱུར་
ན་མི་དང་བྱ་བ་སྣ་ཚོགས་ཇི་ལྟར་མཐོང་། བདེ་སྐྱིད་ཀྱི་འཚོ་བ་གླེང་
ནས་ཡོང་རྒྱུ་ཅི་ཡོད། དེ་བས་སྤུན་ཟླ། ངའི་ཁ་ཏར་མཉན་ཏེ། མྱུར་
མོར་ཉེན་ཁའི་གནས་དེར་ཁ་འབྲལ་རྒྱུ་བྱོས། ཁྱོད་ཀྱིས་བདེ་འཇགས་
ཀྱི་འཚོ་བ་མི་རོལ་བར་ཅིས་ཀྱང་འདི་འདྲའི་འཇིགས་སྐྲག་གིས་ཉི་མ་
འཁྱོལ་ཐབས་བྱས་ནས་ཅི་བྱ།” ཞེས་བ་ཤད།
ཡང་ཆུ་འཁྱིལ་ནང་གི་སྦལ་བས “གྲོགས་པོ། ཁྱོད་ཀྱིས་སེམས་
བཟང་བཅངས་པ་ལ་ཐུགས་རྗེ་ཆེ། ས་འདིའི་ཁོར་ཡུག་ངའི་འཚོ་བའི་
ཕྱེད་ཀ་རུ་གྱུར་ཡོད། ང་རང་གནས་འདིར་ལོབས་ཡོད་པས། གྲོགས་
པོ༑ སེམས་བདེ་མོ་བྱོས། ང་ལ་དོན་དག་འབྱུང་མི་སྲིད། ལོ་འདི་འདྲ་
མང་བོ་འདས་ཀྱང་ང་ལ་སྐྱོན་ཅི་ཡང་བྱུང་མེད་པ་མིན་ནམ། ང་གནས་
སྤོར་རྒྱུ་མིན།” ཞེས་བཤད།
ཁོ་གཉིས་ཀྱིས་ཁ་བརྡ་བྱས་ནས་ཅང་མ་འགོར་བར། བྱ་འཕུར་བ་
ལྟར་རྒྱུག་པའི་ཤིང་རྟ་ཞིག་གིས་ཆུ་འཁྱིལ་ནང་གི་སྦལ་བ་དེ་ལེབ་མོར་
གླེབས་ཏེ་བསད་དོ།། ཐེངས་འདིར་ཁོ་རང་གཞའ་དབང་ཙམ་ཡང་བྱིན་
མ་སོང་། འཆི་ཁ་མའི་དབུགས་རྟ་རྔ་ཙམ་ལས་མེད་པའི་སྐབས་དེར།
ཁོས་གྲོགས་པོའི་ཁ་ཏར་མ་ཉན་པ་ལ་ཧ་ཅང་འགྱོད་ནའང་སྐབས་དེར་
ཡོད་ཚད་འཕྱི་སོང་།
གཏམ་རྒྱུད་འདིས་ང་ཚོ་ལ་བསྟན་དོན་ནི། གནས་སྐབས་ཀྱི་བདེ་
བ་བསམས་ནས་མིག་མདུན་གྱི་སྤུས་ཞན་རྒྱུ་དངོས་ལ་འགྱུར་བ་མ་
བཏང་ན། འཚོ་བ་སྐྱིད་པོ་ཞིག་རོལ་མི་ཐུབ་པར་མ་ཟད། དེ་ལས་ལྡོག་
སྟེ་སྔར་གྱི་འཚོ་བའང་ཇེ་སྡུག་ཡིན་པ་དང་། ང་ཚོས་ནམ་ཡང་སྐྱིད་
དུས་མགོར་སྡུག་ཅི་ཞིག་ཡོང་རྒྱུར་ཡང་བསམ་བློ་གཏང་དགོས་ལ།
ནམ་ཡིན་ཡང་བློ་རིག་བསྒྲིམ་དགོས་པ་དང་། འཚོ་བའི་ཁོར་ཡུག་གི་
འགྱུར་ལྡོག་ལ་བརྟག་དཔྱད་བྱ་དགོས་པར་མ་ཟད། དེ་དང་ལེན་བྱེད་
ཕོད་པ་ཡིན་ན་དེ་ནི་ཚེ་སྲོག་འཚོ་བའི་ཐབས་ལམ་ཡིན་པ་དེའོ།།
སྦྲང་མ།
དཔྱིད་ཀའི་དྲོ་འཇམ་གྱི་ཉི་འོད་འོག་ཏུ་སྦྲང་མ་ཆུང་ཆུང་ཞིག་
གིས་མེ་ཏོག་ར་བའི་ནང་དུ་དཀའ་བ་སྤྱད་ཅིང་བྲེལ་བ་ཆེ། ཁོས་དགའ་
སྤྲོའི་ངང་སྦྲང་རྩི་གསོག་བཞིན་ཐང་ཆད་པ་ནི་ཇི་འདྲ་ཞིག་ཡིན་པའང་
ཤེས་ཀྱིན་མེད། ཁོའི་ཡ་ཐོད་དུ་རྔུལ་ཆུས་ཁེངས་ཡོད་པས། ཉི་འོད་
འོག་ཏུ་འོད་ལམ་ལམ་བྱས་ཏེ་ཧ་ཅང་ཡག་པོ་ཞིག་ཡིན་པ་རེད།
གླག་རྒོད་ཅིག་གིས་ཁུ་སིམ་མེར་སྡོང་བོའི་ཡལ་གའི་སྟེང་དུ་བྲེལ་
བ་ཆེ་ཞིང་ཡར་འཕུར་མར་འཕུར་བྱེད་པའི་སྦྲང་མ་དེར་བལྟས་ནས་
ཡུན་རིང་འགོར། ཁོས་སྦྲང་མ་དེར་མཚམས་འཇོག་པའི་ཚུགས་ཀ་
ཙམ་ཡང་མེད་པ་མཐོང་བས། གླག་རྒོད་འཕུར་ནས་སྦྲང་མའི་མདུན་
དུ་སོང་ཞིང་སྦྲང་མའི་ལས་ཀའི་མཚམས་ནས་བཀག་སྟེ། “སྤུན་
ཆུང་སྦྲང་མ། ངས་ཁྱོད་རང་མེ་ཏོག་གི་གསེང་ནས་ཡུན་རིང་བོ་ཞིག་
ལ་ལས་ཀར་བྲེལ་བཞིན་པ་མཐོང་བྱུང་། ཁྱོད་ཀྱིས་ངལ་མི་གསོ་བར་
ཡར་འཕུར་མར་འཕུར་བྱས་ན་ཐང་མི་ཆད་དམ། ང་ངོ་མ་ཁྱོད་ལ་སྙིང་
རྗེ་ནི་ཞིག་རེད།” ཅེས་དྲིས་བྱུང་།
སྦྲང་མ་ཆུང་ཆུང་གིས་གླག་རྒོད་ཀྱི་སྐད་ཆ་ཐོས་རྗེས། དགོད་
བཞིན་ཡ་ཐོད་ཀྱི་རྔུལ་ཆུ་འབྱིད་ཞོར་དུ “ཕུ་བོ་གླག་རྒོད། ཁྱེད་ཀྱིས་
སེམས་ཁུར་བྱས་པར་བཀའ་དྲིན་ཆེ། ང་ལ་ཐང་ཆད་སྣང་གཏན་
ནས་མི་འདུག དེ་ལས་ལྡོག་སྟེ་ལས་ཀྱིན་ལས་ཀྱིན་ཇེ་ངར་དང་སེམས་
ཁམས་ཧ་ཅང་སྐྱིད་པོ་ཞིག་རེད།” ཅེས་བཤད།
གླག་རྒོད་ཀྱིས་མུ་མཐུད་དུ “ངས་བལྟས་ན་ཁྱོད་ཀྱིས་བྲེལ་བའི་
ལས་བྱེད་པ་ལ་སྙིང་བོ་མི་འདུག འདི་ལྟར་ཕྱི་ནང་ཀུན་ནས་ལས་ལ་
བྲེལ་ནའང་ཁྱོད་ཀྱིས་སྦྲང་རྩི་ལས་པའི་ལག་རྩལ་སུ་ཞིག་གིས་མཐོང
ངམ། ཁྱོད་ཀྱིས་དཀའ་སྤྱད་ཀྱི་ངལ་རྩོལ་བྱེད་པ་དེ་སུ་ཞིག་གིས་ར་
སྤྲོད་བྱེད་དམ། ཁྱོད་ཀྱིས་རང་གི་ལུས་ཟུངས་ཟད་དུ་འཇུག་པའི་གླེན་
རྟགས་འདི་འདྲ་ཕུད་དོན་ཅི་ཡོད། ཚ་གདུག་གི་ཉི་འོད་འོག་ཏུ་ཁྱོད་
ཀྱིས་དཀའ་སྡུག་གིས་ལས་པའི་སྦྲང་རྩི་ཚང་མ་སྒམ་དུ་ཉར་ཚེ། དེ་ནི་
ཁྱོད་ཀྱིས་ལས་པ་ཡིན་པ་སུ་ཞིག་གིས་ཤེས་སམ། ད་དུང་ཁྱོད་ཀྱིས་
འདི་འདྲའི་དཀའ་སྡུག་ཅིག་མྱངས་པའང་སུ་ཞིག་གིས་རྟོགས། ཁྱོད་
འདི་ལྟར་ཚེ་གང་བོར་བྲེལ་བ་བྱས་ཀྱང་ཁྱོད་ལ་ཐོབ་པ་ནི་ཅི་ཞིག་ཡིན།
ཁྱོད་ཤི་རྗེས། སུ་ཞིག་གིས་ཁྱོད་དྲན་སྲིད་དམ།” ཞེས་བཤད།
གླག་རྒོད་ཀྱིས་བཤད་ཀྱིན་བཤད་ཀྱིན་སྤྲོ་བའི་གཤོག་ཆེན
བརྐྱངས་ཏེ། “ཐག ཐག ཐག” གིས་འགའ་བརྡབས་རྗེས་དབྱིངས་
ལ་འཕུར་བ་དང་ཐང་གི་ས་རྡུལ་ཡང་ཁུར་ལ། ལོགས་ཀྱི་སྦྲང་མ་ཆུང་
ཆུང་ཡང་ཁུར་ནས་འཕག་འཚག་འགའ་བྱེད་དུ་བཅུག སྐབས་དེར།
གླག་རྒོད་ཀྱིས་ང་རྒྱལ་དང་བཅས “ལྟོས་དང་། ང་ལ་ཇི་འདྲའི་བརྗིད་
ཉམས་ལྡན་པ་ལ་ཨང་། ངའི་འཕུར་རྩལ་ཡང་ཇི་འདྲའི་ཉམས་ལྡན
ཞིག་རེད་ཨང་། མི་ཚང་མས་ངའི་དཔའ་ཉམས་ལ་བསྔགས་བརྗོད་
བྱེད་ཅིང་ང་ལ་ཡིད་སྨོན་བྱེད། ཁྱོད་ཀྱིས་ང་ལ་བསྡུར་ཕོད་དམ།” ཞེས་
བཤད་རྗེས་གླག་རྒོད་དེ་གད་མོ་བགད།
སྦྲང་མ་ཡར་ལངས་ཏེ་ལུས་ཀྱི་ས་རྡུལ་སྤྲུག་སྤྲུག་འགའ་བྱས་རྗེས་
གུས་པ་དང་བཅས་གླག་རྒོད་ལ “ཕུ་བོ་གླག་རྒོད། ཁྱེད་ལ་དངོས་
གནས་བདེ་སྐྱིད་ལྡན་ཏེ། མི་དེ་འདྲ་མང་བོ་ཞིག་གིས་ཁྱོད་ལ་མོས་
པ་བྱེད་པས། ང་རང་ངོ་མ་ཁྱེད་ལ་ཡིད་སྨོན་འཆོར། ད་དུང་ཁྱེད་ལ་
སྟོབས་ཤུགས་ལྡན་པར་མ་ཟད་རང་རྟོན་ཆེ་བ་འདིར་ངས་ཁྱེད་ལ་
བསྡུར་ཐབས་མི་འདུག་”ཅེས་བཤད།
གླག་རྒོད་ཀྱིས་སྦྲང་མས་དེ་ལྟར་བཤད་པ་ཐོས་རྗེས་དགའ་བའི་
མགོ་ལྕོག་ལྡེམ་ཞིང་། ང་རྒྱལ་གྱི་གཤོག་རྡེབ་བྱས།
ཡང་སྦྲང་མས་མུ་མཐུད་དུ “འོན་ཀྱང་། ཕུ་བོ་གླག་རྒོད། ང་ལ་
ཡང་ཧ་ཅང་བདེ་སྐྱིད་ལྡན་སྙམ། ང་ལ་ཡིད་སྨོན་བྱེད་མཁན་དང་བརྩི་
བཀུར་བྱེད་མཁན་མེད་ན་ཡང་། ང་ལ་མཚན་སྙན་མི་མཁོ། སྦྲང་རྩི་
གསོག་ཁང་གི་སྦྲང་རྩིའི་སྒམ་དེ་དག་མཐོང་དུས། དེའི་ནང་དུ་རང་
གི་བྱས་རྗེས་ཀྱང་ཡོད་སྙམ་ན། ང་རང་ཧ་ཅང་དགའ་ཞིང་ཡིད་ཚིམས་
པ་ཞིག་རེད། ངས་བལྟས་ན་ངའི་འཚོ་བའང་དོན་མེད་ཁེར་རྐྱང་ཞིག་
གཏན་ནས་མིན། ངའི་འཚོ་བར་ཧ་ཅང་སྤྲོ་སྣང་ལྡན་པ་ཞིག་ཡིན་པས།
འདིས་ང་ལ་ཡིད་ཚིམས་ཤིང་བདེ་སྐྱིད་ཀྱི་སྣང་བ་ཞིག་སྟེར། དེ་ནི་
ཞིམ་མངར་གྱི་སྦྲང་རྩིའི་ཁྲོད་དུ་ངའི་བྱས་རྗེས་ཡོད་པས་ཡིན།” ཞེས་
བཤད་དོ།།
གཏམ་རྒྱུད་འདིས་ང་ཚོ་ལ་བསྟན་དོན་ནི། མཚན་སྙན་མི་བསམ་
པར་ཁུ་སིམ་མེར་དཀའ་སྤྱད་ཀྱིས་ངལ་རྩོལ་བྱེད་པ་དང་། སྒེར་སེམས་
མེད་པར་གཞན་ཕན་སྒྲུབ་པའི་མི་ལ་ད་གཟོད་གཞན་གྱི་བརྩི་བཀུར་
དང་དགའ་མོས་ཐོབ་ཅིང་། མི་འདི་ལྟ་བུར་བདེ་སྐྱིད་ལྡན་ངེས་པ་དེ་
ཡིན་ནོ།།